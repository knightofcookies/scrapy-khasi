U la ong ba ka jingsiew ba la ioh ki muster roll ka dei kaba rimkaba la buh naduh u snem 2009.
Bun ki nongtrei master roll ki la kynnoh ba kim pat ioh ia kajingsiew kaba la pynthymmai hynrei ki dang siew da kaba rim.
Katkum ka ain wad jingtip, ki don haduh 308 ngut ki muster roll kiba trei haSouth Division ka PWD, 170 ngut ha National Highway Circle bad 159ngut ha  Central Division.
Hynrei kiba trei ha  Shillong By-PassDivision ym pat tip namar ba khlem jubab ha ka ain wad jingtip paidbah.
“Ngam sngewthuh balei ka division  kam shym la ai jubab", la ong u Bah Rani.
U la ong ba la ioh jingujor ruh ba ia ki master-roll la shu thung daka mon jong ki politishian khlem da iaid katkum ki kyndon.
“La iathuh ia nga ba ka la don ka jingpynrung kam na kyrpong iingda ki politishian bad kum kine ki muster roll kim ju leit trei hynreiki shu shim tang ia ka pisa namar ba ki tip ba ym don ba lah ban behkam ia ki ba don ki politishian", la kynnoh u Bah Rani.
Shillong, 22 Jylliew:Ka dorbar mang tyngka kaba hynriew sngi kaKHADC kan sa sdang lashai ka sngi Hat ma jai.
Haba ia kren bad u CEM Bah Pynshngaiñ N Syiem u la ong ba u Executive Member ka tnad Finance u Bah Antonio War un rah ia ka mang tyngka jongu snem 2015-2016 ha kane ka sngi sdang.
Nalor ban leit rah ia ka mang tyngka, u Bah Syiem u la ong ba ka KHAD (Appointment and succession of Syiem, Deputy Syiem, Electors, andRangbah Shnong of Marbisu) Bill, 2015 bad ka KHAD (Nomination andElection of Syiem Nongkhlaw Elaka)(First Amendment) Bill, 2015 yn rahha kane ka sngi.
U la iathuh ba ka elekshon ia ka kam  Deputy Chairman yn long ha kasngi ba bud.
Lah ban kdew ba ka liangsynshar ka  PDF ka la rai ban pynieng ia u Bah Garbriel Wahlang u MDC shu sieh ban shimti ia kane ka kam Deputy Chairman.
Katkum ka jingong u Bah Syiem, kiwei ki mat yn sa iakren ha ka sngibabud jong ka dorbar bad ka jingiatai ia ka mang tyngka kan long ha kasngi Thohdieng.
U CEM ka KHADC u la ong ba ka jingiatai halor kine ki ar tylli kiBill kan long ha ka sngi Nyngkong ban wan.
Ha kawei ka liang, ka dorbar ka lah ban khluit bha lada kaliangpyrshah ka ARPA kan rah ia ki mat kum ka VAB kaba dang sah myntaha ka kti ka sorkar hadien ba la shah pynphai biang ha u Lat ka jylla bad kiwei de.
Shillong, 22 Jylliew:U nongthoh khubor ba paw, u Sukumar Muralidharanu la ong ba ki nongthoh khubor ka Meghalaya ki dei ban iatylli baniakhun pyrshah ia ka rai jong ka High Court kaba khang lad ban thoh iaki khubor ia ki pakhang shnong bad kiwei.
“Ki nongthoh khu bor ki dei ban iatylli kumno ban ai jubab ia kane karai jong ka Ka shari.
Lada ki sngap ia kane ka rai, kan sa don shuh shuh kaba kham pyrkhing ha ki sngi ban wan ia ki lad pathai khubor banpyndep ia ka kamram", la ong u Muralidharan haba kren ha ka jingiataihalor ka phang “Ka jingkren laitluid bad ka hok ban tip:  Ki lad pathai khubor ha ka por ka jingeh" ba la pynlong da ka Thma U RangliJuki (TUR) bad ka Shillong Press Club (SPC) kaba long mynta ka sngi haka nongbah Shillong.
Une u nongthoh khubor u la ong ba ka rai jong ka High Court ka longkum ka jingpynkhein ia ka bor shimet jong u nongshong shnong.
“Nga sngew ba ka rai jong ka High Court kan nym ieng ia ka jingbitjingbiang jong ki paidbah namar ba ka dei ka jingpynkhein ia kajinglaitluid shimet jong ki nongshong shnon" u la  ong.
U la ong ba ki paidbah ki dei ban ailad ba kin shim ia ka rai jongkilada don kano kano ka pakhang shnong ba la khot da kano kano kakynhun.
“Kam dei ka kam jong ki lad pathai khubor ban ai ia kano kano karai.
Ka kam jong ki lad pathai khubor ka long ban ai ia ka jingtip,bad kan shong ha ki paidbah ban shim ia ka rai", u la ong.
U la ong ba ki paidbah ki don ka hok ban pyni ia ka jingsngew jongkipyrshah ia kano kano ka jingtreikam jong ka sorkar namar ba ki paidbahki don ka hok.
Katkum ka jingong jongu, ka  High Court ha ka hukum jongka, ka laban ba ki paidbah ki dei ban ialeh pyrshah ia ka pakhang shnong dakaba leit sha jaka trei.
“Hynrei ha ka jingiohi jong nga, u riew shimet u don ka hok laitluid ban shim ia ka rai la ka long kaba shngain ne em ia u ban mih ha kataka sngi namar ba kan long kaba ma lada jia eiei," la ong uMuralidharan.
“Ha ka kyrteng ban pynieng ia ka hok, ka la pynmih ia kawei pat kajingpynkhein ia ka hok tynrai jong ki paidbah", la ong une u nongthohkhubor ba la rangbah.
U la ong ba ka sorkar jylla ka dei ka nongkitkhlieh.
“Haba ka sorkarka la ai ia ka jingpynthikna ban iada ia ki jingim jong ki paidbah,balei la pynngat ia ki paidbah", u la ong.
Katkum ka jingong jongu, kane ka dei na ka bynta ka High Court ban rai kata ka dei ka kam jong u riew shimet bad ka bor sorkar ban pyniia ka jingshaniah.
Hynrei, haba ki briew kim mih haba don ka pakhang shnong, kajingiadei ka jingshaniah bad ka sorkar kam don bad ki paidbah, bad kamdei ia ki lad pathai khubor kiba bakla", u la ong.
U Muralidharan u la ong ba ka jingjied ia ka sorkar ban synshar san snem kam mut ba ki paidbah kin ai ne shah knieh ia ki hok jongki hynrei dei ka sorkar kaban pynskhem shuh ia ki hok jon ki paidbah.
Shillong, 23 Jylliew:Ka KHNAM State Youth Wing hapoh ka jingialam u President ka seng U Bah Thomas Passah ka la leit ban ujor sha ka Chief Executive Officer ka Shillong Cantonment Board namar ka jingthoh bakla ia ka kyrteng tynrai ha ki Sign Board ba la buh da ka SCB kum ka jingthoh Barapani ia ka Umiam, Bara Bazar ia ka Iewduh bad kiwei pat, ka la ujor sha ka CEO ba kiba kum kitei ki jingthoh kan pynduh pyndam noh pynban ia ki kyrteng tynrai ba la thoh da ki longshuwa man shuwa.
Ha katei ka jingia kynduh ka CEO jong SCB ka Lalrinpuii Harhsel, IDES ka la ong ba kan sa shah pynkynriah kam noh ha ki khyndiat ki ban wan sha kawei pat ka jylla, hynrei ka la kular ba kan shimkhia ban pynbeit ia kitei ki jingbakla bad ka la ong ba kan phah ia katei ka jingujor sha ki bor ba halor ban leh ia kaba donkam.
Shillong, 3 Jylliew:Ka kynhun Peitngor kaba na Lumparing, ka la kynnoh ba dei ka ARPA kaba la theh umpjah noh ia ka jingdawa  ki paidbah ban pass noh ia ka Village Administration Bill ( VAB).
U secretary katei ka kynhun u bah S.Nongkyn rih haba kren sha ki nongthohkhubor u la ong ba da ki lak ngut ki paidbah kiba la tuid sha madan polo ha ka 30 tarik u jymmang ha ka dorbar bah ki la kmen ka myn siem ban tip ba la pass ia ka VAB ka ban pynkup bor biang ia ki Rangbah Shnong.
Hynrei kaba lyngngoh pat ba ka ARPA ka la pyrshah tang na ka daw ba ki ar tylli ki kyndon kim rung hapoh katei ka ain, ong u bah S.Nongkynrih ha ka jingiadonlang u President katei ka kynhun u bah Teibor lang Dkhar.
“Balei ka ARPA ka shu pyrshah beit tang na bynta kitei ki ar tylli ki kyndon, hato kim don kam  seh ia ki Dorbar Shnong" ong u bah Nong kynrih.
Shuh shuh ula ong ban a ka liang katei ka kynhun ka kwah ba  dei ban pass noh ia ka VAB khnang ba  yn pynkupbor biang ia ki Rangbah Shnong, katkum ka jing ong utei u nongialam katei ka kynhun u la ong ba kaba donkam eh mynta ka dei ban pynlong noh ia katei ka VAB bad ia kiwei pat ki kyndon ba donkam  ban pynrung ha katei ka ain  lah ban pynkylla  pat hadien.
“Ka jingpynslem ban pass ia ka VAB kan ailad pynban ia ka Ordinance ba kan long ain" ong biang u bah S.Nongkynrih.
Ha kaba iadei pat bad ka sub section 8 bad 16 jong ka section 5,  kaba la kren ia ka jingai syrnod ia ki bym dei ki Khasi, u bah Nongkynrih u la ong ba kaba biang eh ka dei ban ieh ha ka jingstad ka Dorbar Shnong namarba katei ka jingbuh kyndon 14 snem kan ktah kylla pynban, bad da ka jingstad  ka Dorbar Shnong u la ong ba wat lada u bym dei khasi u sah palat ia ka 15 snem ruh ym lah ban ai syrnod jaka shong jaka sah ia u, khamtam kiba bun hi u la ong kiba don mynta ruh ki dei kiba la sah da ki phew snem hynrei kim dei pat ki nong India ruh ki dei na Bangladesh , na Nepal bad na kiwei pat ki ri.
Shillong, 23 Jylliew:Ka KHADC ka la iam briew hynne ka sngi banpynpaw ia ka jingai burom ia ki ar ngut ki dkhot kane ka ing bakyn thup ia u Bah Carmel Sohtun bad u Bah  JE Tariang kiba la khlad nohha u Iaiong.
U Bah Sohtun u la khlad noh ha ka 6 tarik Iaiong katba u Bah  Tariangu la khlad noh ha ka 9 tarik Iaiong.
U Bah Sohtun u  dei u dkhot jongka KHADC naduh u snem 2009 haduh 2014.
Katba u Bah Tariang u dei udkhot ha ka por jong ka United-Khasi Jaintia Hills Autonomous Districtnaduh u snem1952-1957 na Nongpoh constituency.
Haba shim bynta ban pyrto ia ki kam radbah jong kine ki nongialam,u CEM ka KHADC u Bah Pynshngain N Syiem u la ong ba ka jingkhlad nohjong kine ki dkhot ka Council ka dei ka jingduh ba khraw.
“Kum ki dkhot kane kaiing, baroh ar ngut ki la noh synniang shibun ehna ka bynta ba pynroi bad ka jingbit jingbiang jong ka Council.
Ka jaka ba thylli la eh ban pyndap ha jaka jongki", la ong u CEM.Katkum ka jingong u CEM,  ki don ar tylli ki jinglong babha eh jongu Bah Sohtun kata ka dei ka jinglong shisur bad ka jingkut jingmut banshakri ia ki paidbah.
Ha kajuh ka por, u nongialam liangpyrshah u Bah Metbah Lyngdoh u lapynpaw ia ka jingsngew lem ia ka jingkhlad noh jongi.
Katba u MDC ka KHNAM u Bah James Ban Basaiawmoit u la ong ba kajingkhlad noh  u Bah Sohtun ka dei ka jingduh ba khraw ia ki paidbahka  Laitkroh constituency.
Katba u MDC ka Langrin Bah Manstudy Nongrem u la pynkynmaw ia u BahSohtun uba la pyni ia ka jingshlur ha kaba u la tar ia ka bill banpynduh noh ia ka  Laitkroh ha ka por ba iatainia ia kane ka Bill.
“Kum u nongialam ka dei hok ia u Bah Sohtun ban pynsngew ia ka surjong u paidbah", la ong u Bah Nongrem.
Katba ka MDC na Nongpoh ka Kong Rona Khymdeit ka la ong ba kajingkhlad noh u Bah Sohtun ka dei ka jingduh ia ka Laitkroh constituency.
Shillong, 23 Jylliew:Ka Confederation of Ri Bhoi People (CoRP) Raid Mawbuh Circle  ka la maham ba kan pynher krad noh ia ki 13 ngut ki bar jylla lada kim lah ban pynbiang ia ki kot ki sla hapoh ka sngi ba la buh.
Ki nongialam ka seng hapoh ka jingialam jong u President ka Raid Mawbuh Circle, Bah B.Lapang ryngkat bad ki dkhot ka Mawbuh Circle lem bad ki riew rangbah ka thain ki la leit ban khynra ia ki ar tylli ki jaka trei ba kynthup ia ka Umroi Presbyterian bad kawei pat ka jaka trei ba thymmai ha ka shnong Umroi Umsawria.
Ki dkhot ka CoRP ki la leit ban khynra ia kitei ki jaka trei ar tylli hadien ba ki la ishan khmat ba ki don ki bar jylla kiba la wan ban trei bylla haba ki la ioh bat haduh 30 ngut ki bar jylla ki bym don kot don sla ha kitei ki jaka trei.
U President ka Raid Mawbuh Circle Bah B Lapang ula ong ba ha katei ka jingleit jurip ka seng ka la lap ba don 13 ngut ki bar jylla ki bym don kot don sla kum ki labour license bad kiwei kiwei.
Kumta, ula ong na ka liang ka seng ka la maham ban pynher krad noh hapoh shi taiew lada kim lah ban pynbiang ia ki kot ki sla bad ka maham jur ia ki kontraktor ne ki heh spah  ba kim dei shuh ban wanrah ia ki bar jylla ban pyntrei ia ki kam ba ki trai shnong shnong ki danglah ban trei.
Nongstoin, 23 Jylliew:Myn ha ka sngi sait jain jong ka taiew ba la lah Ka JAC Umjarain kala pynlong ia ka General meeting halor Ka kam District, na ka liang jong Ka JAC ka pynpaw ia ka jingsngew lyngngoh ba Ka Sorkar kat haduh mynta kam shymla pat ai satia ia ka rai, wat hadien ba ka Meghalaya high court, ka la bthah ia ka sorkar ban pynlong ia ka sur paidbah, ha pynden umjarain myn ha ka 15tarik Kylllayng kot 2015.
Kat kum ka jing sngewthuh jong ka JAC, ka long ban peit bad bishar ia ki paitbah shano ki mon ka sorkar Jylla lyngba u DC Nongstoin kala tip shai ba napdeng ki 2780 ngut kiba lawan sha katei ka sur u paidbah, kiba kwah ban leit sha SWKH ki don tang 8 ngut bad ki ba kwah sah sha WKH ki don 2772 ngut.
Na ka liang jong Ka synjuk ki rangbah shnong ban pynkynmaw ia ka sorkar ka la  phah ia ka jingthoh sha u Chief secretary jong ka sorkar jylla ha ka 28tarik Jymmang 2015, hynrei haduh mynta kam shym la pynmih ei ei.
Hynrei kaba sngewsih ka long ba ka sorkar jylla haduh mynta kam pat lah ban ai ia ka rai kumta ka JAC, Warsanlyngdoh kaba kynthup ia ki 18 shnong, ki dawa ba ka sorkar ka dei ban pynmih mardor ia ka rai ia ki paitbah lem kumta  ka JAC kan nym shong thait.
U bah R Myrthong Publicity  Secretary JAC  Warsan Lyngdoh, u la iathuh ruh ba ha kine ki sngi ka JAC, ka la lap ba u BDO jong ka Mawkyrwat u la wan ban  pynbieij ia ki paitbah jong ka thain halor katei  ka bynta, hynrei ka JAC kaba kynthup ia ki rangbah shnong sengsamla shnong, KSU, FKJGP Warsan lyngdoh ka kyntu ia ka DC SWKH BDO Mawkyrwat bad ki wei ki ophisar sorkar ba kim dei ban wan pynbieij ei ei kat bym pat lah ban rai.
Shuh shuh u la ong ruh ba na ka liang jong ka JAC, ka dawa tyngeh na ka DC SWKH ba ka dei ban wan shim noh mardor ia ki dawai ba longbih kiba wan buh hapoh shnong Nongummer bad Mawhiangruda lyngba katnad Agri/Horti shwa ba kin jia ki ei ki ei.
Namar kham mynshuwa ka la  jia teng lynba kitei ki dawai ba long bih la pyniap bun ia ki masi bad ki dohkha da ki phew km jong ka wah Rukhon kaba don ha Nongummer bad lada jia ei ei ka DC SWKH bad kitei ki ophis kin hap shim ia ka jingkit khlieh.
Shillong, 23 Jylliew:Ka komiti ba khlieh da u Bah DD Lapang ban pynkup bor ia ki dorbar shnong ka la pan por biang sa ar bnai na ka sor kar ba kan  pyndep ia ki kam jongka.
Ha ka jingshisha kane ka komiti la buh ba kan pyndep ia ka kam hapoh lai bnai naduh u Lber haduh mynta u Jylliew.
Kane ka komiti ka la shah takrain jur ba shong jaipdeh ha ki paidbah wat na ka Synjuk Ki Rangbah Shnong ruh.
Kane ka komiti ka la pan por na ka sorkar ba kan pynkhreh ia ki jnit jnat halor ka jingthmu ban pynkylla ia ka Sixth Schedule ban pynrung ia ki riti dustur ha ka ain.
“Namar ba ka phang ka long kaba jwat bad kaba bun ki jnit ki jnat ka donkam ia ka por ban pyndep bad ngi la rai ban kyrpad ia ka sorkar ba kan ai por sa ar bnai ban pyndep ia kane ka kam", la ong u Bah Lapang ha ki nongthoh khubor hynne ka sngi Hatmajai hadien ba la wai ka jingialang.
Ka komiti ka la thaw ruh ia ar tylli ki komiti rit ne sub committee ba kynthup ka working committee bad ka Legal sub-committee.
“Kine ki komiti kin ioh lum ia ki jingtip bad ki jingshisha na ki dorbar shnong ban pyndep ia ka kam", la ong u Bah Lapang bad bynrap ba la ai por shi bnai  ia kine ki sub committee ban aiti ia ka kaiphod.
Ia ka working committee la khlieh da u Dr W Kharshiing kum u chairman katba u Bah SD Khongwir kum u co-chairman bad 8 ngut ki dkhot bad u Under Secretary ka political department  kum u convener.
Ia ka Legal sub-committee yn khlieh da u Advocate General Bah KS Kynjing kum u chairman bad u Additional Advocate General Bah WHD Syngkon, Erwin K Sutnga, Dr MPR Lyngdoh bad u AG Momin kum ki dkhot bad u secretary ka tna Ain yn long kum u convener.
Kine ki komiti kin pule bad kin wad jingmut kumno ha kaba iadei bad ka jingthmu pynkylla ia ka  Sixth Schedule ka riti synshar ka ri.
“Ka jingthmu ban pynkylla ia ka Sixth schedule  ka dang sahteng bad ka Parliament  bad kine ki komiti kin iakren ia kane.
Ngi kwah ban tip bniah ia ka jingthmu ban pynkylla ia ka Sixth schedule namar ba ka iadei kyrpang ia ngi ki riewlum ban iada ia ka jinglong kyrpang, ka khyndew ka shyiap, ka riti dustur", la ong u Bah Lapang.
U Bah Lapang u la ong ba ia ki riti dustur jong ki riewlum ym dei ban shah ktah ha kane ka jingpynkylla ia ka Sixth Scheduled.
U la ong ba kane ka komiti kaba khlieh da ma u, kam don eiei ka jingiadei bad ka h VAB lane ka Ordinance.
“Phim dei ban iakhleh bad kine namar ba ngim shym la rai ban iadon bynta ha kine.
Ka jingkitkhlieh jong ngi ka long ban iaid beit katkum ki jingbthah", la ong  u Bah Lapang.
Puducherry, 23 Jylliew:U V Sundar uba shong ba sah ha Nellithope, u la ujor sha ki pulit ka Orleanpet Police Station pyrshah ia u myntri rangbah duh ka ri u Narendra Modi bad u la kynnoh ba u la pynkhlem rain ia ka ri India da kaba niad syep da la lama lai rong ka ri India.
Ki pulit nyngkong kim shym la patiaw ia katei ka jingujor bad ki pan jingshai na u halor katei ka jingujor.
Kham hadien u Sundar uba dei ruh u  general secretary ka  Dalit Sena bad u nongpyniaid ia ka WhatsApp group Puducherry Poraligal Kuzhu, u la ong ba u la ioh ia ka jingthoh ha ka mobile jong u ba u Modi u niad syep da ka lama ka ri ha ka sngi rakhe Yoga kaba long ha nongbah Delhi.
Ha ka por 3 baje noh sngi jong ka sngi hat majai u Sundar u la leit ban ujor sha ki pulit namar ba u sngew ba ka dei ka jingleh u Modi ka pynkhlem rain ia ka ri India bad u la ong ba ia ka jingujor u la ai ha u Inspector Viravallabane.
Hynrei ha ka por 3:50 u OC katei ka thanad u la pan jingshai na u.
Haba kren sha kawei ka lad khubor u  Senior Superintendent of Police (Law and Order) katei ka District u V J Chandran, u la ong ba un tohkit ia katei ka kam bad un wad ia ka jingshisha katkum ka jingujor ba la ioh.
rShi bnai 300 ngut nga la ai labour license, ong u EMShillong, 23 Jylliew:U  Executive Member (EM) ka KHADC ba peit ia kaLabour department u Bah Banteidor Lyngdoh ula maham ia ki kontrak baun pynshitom lada kim rejister ia ki nongbylla bym dei Khasi ha kaCouncil.
“Ngi la kut jingmut ban pynshitom tyngeh ia ki kontraktor ki bymwan rejister ia ki nongbylla ha ka Council", la ong u Bah Lyngdoh habajubab ia ka jingkylli ba la wanrah da ka MDC ka UDP ka Kong RonaKhymdeit ha ka sngi dorbar ka KHADC hynne ka sngi.
U la ong ba ki briew jong ka tnad Labour ki la dep pynlong ia kajingleit peit ia ki nongtrei bylla ha kiba bun ki jaka trei ha kanongbah bad la ki la ioh license ne em na ka  Council.
"Ki briew ka Enforcement ki la sdang ia kane ka kam la 13 sngi.
Ngila buh thong ban pynlong ia ka jingleit peit ha baroh ki saw tylli ki district kiba hap ha u pud u sam ka Council," la ong u EM ka KHADC.U la ong ba haduh mynta 1079 ngut ki nongtrei bylla kiba la ailicense ka Council.
Ha   East Khasi Hills District ki don 818, Ri Bhoi District ki don171, West Khasi Hills District ki don 71 bad ha  South West KhasiHills District ki don 19 ngut.
"Ka jingioh bai license na kine ka la kot sha kaT.2.15 lak,"  u la ong.
Katba u MDC ka UDP u Bah Brolding Nongsiej u la ong ba ka long kaba lyng ngoh ban iohi ba ki don tang 171 ngut kiba ioh labour license haRi Bhoi,  ka district kaba don bah ki karkhana bad ki nongtrei barjylla ruh.
"Nga kyntu ia ka  executive committee ban shim khia ia kane ka kamda kaba leit jurip thikna sha ki jaka ha Ri Bhoi khnang ba ka jingiohka Council kan kam kiew", la ong u Bah Nongsiej.
Shwa ia kane ka Kong Khymdeit, ka la wohnia ia ka rukom ailicense.
U EM u la pynshai ba ki jingdonkam ban ioh license dei kaEPIC  nalor kiwei pat bad ka jingleh ia ka jingpynshisha na ki pulit.
Ka Kong Khymdeit ka la ong ba ka jingbym don ki kyndon ba thikna kanpynngiah ia ki nongbylla ban wan rejister bad kane kan ktah ia kaiarong ka Council.
"Nga la shimti ia kane ka kam shi bnai bad ki don 300 tylli kilabour license kiba nga la ai", la ong u Bah Lyngdoh.
Shillong, 1 Lber:Ka BJP ka la ther tyngeh halor ki jingkren u myntri rangbah ka jylla u Dr Mukul Sangma, uba la batai lypa ba ha ki 6 -7 snem ban wan kane ka jylla kan dei ka jylla kaba ioh ia kiei kiei nalade hi palat ban ia kaba donkam.
Ka la ong ba katei ka jingkren u Mr hadien ba ka jylla ka la io hia ka bhah pisa kaba rit tam napdeng kiwei pat ki jylla ka thain shatei Lammihngi ka dei tang ka jingkren thok kren shukor bad ki jingkren lamler.
Ka BJP ka la ong ba kitei ki jingkren ki dei tang ban buhrieh ia ka jingbym kot bor bad ka jingbym ler ka sorkar ha poh ka jingialam jong u ban pyntreikam bad ban pyni kumno ka sorkar ka treikam ha kiba bun ki projek kiba la mang tyng ka na ka sorkar pdeng, bad ka la kynnoh ba kine kiei kiei ki pyni ba ka don ka jingbamsap kaba jur ha ka jylla.
Ka la kynthoh ba ka Party jong u ka la synshar ia ka jylla naduh ba ka ioh jylla ha u snem 1972, hynrei bun ki kam pynroi ki duna kum ka surok, ka jaka sumar, ka aikam ai jam bad kiwei, ka la ong ba kane ka pyni ba ka Congress ka la leh bein ia ka jylla kumba ka la leh ia kiwei pat ki jylla kum ha Maharashtra, Haryana, Jharkhand, Delhi ne Jammu & Kashmir.
U MR u la leit sha Delhi ryngkat ki myntri ba u la jied ban leit pan ia ka T.50, 000 klur tyngka ia ka jylla hynrei ka la ioh tang shiteng, bad ka la kynnoh ba katei ka jingioh pisa tang mar shiteng ka pyni shai ba ka sorkar pdeng ka la tip ba bun ki pisa kiba ka jylla ka ioh ym shym la lah ban pyntreikam.
Ka BJP ka la ong ba ka la dei ka por ia u MR ban batai balei ka jylla ka ioh pisa tang khyndiat na ka Finance Commission bad kaei u la leh ia ka pisa kaba la ioh na ka Commission kaba la dep, bad ka ong ba u dei ban batai balei ba u la ong ba ka jylla ha ki 6-7 snem ban wan kan long kaba pahuh pahai, ka la kynnoh ba kitei ki jingkren ka dei tang pynbiej ia u paidbah bad ban sait khuid ialade.
Shillong, 1 Lber:Ka Meghalaya State Commission for Protection of Child Rights (MSCPCR) ka la dawa na ka sorkar jylla ban buh noh ia ka jaka test DNA ha ka Forensic Science Laboratory (FSL) kaba don ha kane ka jylla.
Ka chairperson ka MSCPCR ka kong Mina Kharkongor ka la ong ba ka DNA test ka long kaba donkam palat ban leh na ka bynta ki kam ba iadei bad ki jingjia bapher bapher ba leh beain.
Ka Kong Kharkongor ka la ong ia kane haba kren ha ka workshop ban iada na ka jingshah leh beijot bad kiwei ki kam beain ia ki khynnah kaba long ha kane ka sngi Saitjain ha Yojana Bhavan, Main Secretariat.
Ka jaka tes DNA  ka dei ka bynta ba kongsan ha ka jingstad saian ban pynthikna ban pynshisha ia u briew.
Kan iarap ban pynioh ia ka hok ha ka rukom kaba sted, ban rai pynrem ia ki runar bad kan wanrah ia ka jingsngew shaniah bad sngew shngain ia ki paidbah.
Ka la ong ruh ba ka sorkar jylla ka dei ban peit ba ka FSL ka dei ban don ki tiar ki tar kiba katkum kane ka juk mynta ban long kaba bit ban leh ia kano kano ka test ban pynshisha ia ki kam beain bad ban pyndep ha ka por kaba biang.
Ka FSL ha Meghalaya  ka la shah wohnia jur namar ka jingbym don ki tiar ki tar kiba biang ban leh ia ka eksamin jong kiba bun ki kam.
Bad bunsien la hap ban phah shaudh  Kolkata bad sha Guwahari ban leh ia ka eksamin bad kane ka pynslem ban pyndep ia ka jingdonkam.
Ha kaba iadei bad ki kam thombor ia ki khynnah rit, ka Kong Kharkongor ka la ong ba ka la dei ka por ba ka imlang sahlang ba ka dei ban pyrkhat thymmai halor kane ban tem noh.
"Ka Commission ka dang leh ia ka jingjurip bniah ia kane ka jingjia ha ka jylla kaba don ha tynrai pyrshah ia ki kynthei bad ki khynnah rit khnang ban lah ban thaw ia ki lynti kumno ban ialeh pyrshah ia kane", la ong ka chairperson ka MSCPCR.Ka la pynpaw ba ka jingshah leh beijot jong ki khynnah la shu sahteng slem khlem bishar, bad kane ka la pynlong ia kiba haiing ban iakynduh jingeh ha ka liang ka pyrkhat pyrdain bad ka met ka phad ruh.
Ka Kong Kharkongor ka la ong ba katkum ka khanasumari 2011, ka Meghalaya  ka don 5, 55,822 ngut ki khynnah hapoh 6 snem, bad na kine, 2, 82,189 ki dei ki shynrang bad 2, 73,633 ngut ki kynthei.
Ka la ong ba ka Commission ka la peitngor bha ia ka jingnang bun ki khynnah bad kan pynthikna ba ki hok jongki, kim dei ban shah thombor.
Ha kawei ka liang, ka la pynpaw ia ka jingsngew khia ia ka jingkharoi ki khynnah im ha surok namar ba ki lah ban shah ialam sha ki kam sniew.
Ka la ong ba ka sorkar ka dei ban shim jingkhein ia ki khynnah kiba im ha ki surok bad bym don iing bym don sem khnang ban lah ban thaw lad ban pynlait ia ki na ki jingeh.
Ban iada ia ki kynthei na kam thombor kum ka jingshah pyndonkam ban khaii met, ban pyntrei mraw, ban shalan ia ki bad kiwei ki kam sniew, ka sorkar ka la pynbna ba la buh ia ka Anti Human Trafficking Units ha Shillong, Tura, Jowai bad ha Nongpoh.
Na kine, ar tylli ki AHTUs ha Shillong bad ha Tura la buh lyngba ka jingiarap ka sorkar India.
Katba u nongbishar ka High Court Meghalaya u TNK Singh u la pynpaw ia ka jingsngew khia ia ka jingjur ka jingpep skul shiteng por jong ki khynnah hapoh 14 snem.
U la ong ban tem ia kane, ka sorkar pdeng ka la wanrah da ka ain Right to Education Act kaba batai shai ban pynrun skul ei ia ki khynnah ba hapoh 14 snem.
Shillong, 2 Lber:Ka jingpjah slam ka bamsap ha ka thung nonghikai LP Skul, kala pynlong ia ka CSWO ban ther kylla ia ki pulit kiba tieng kap kap ia ki myntri sorkar ban tohkit hynrei ki nion ia kiba duk kiba rit tang shu bakla khyndiat ruh.
Haba iakren bad u Rupang ha kane ka sngi Thohdieng, ka President ka CSWO ka Kong Agnes Kharshiing ka la ong ba kita ki pulit kiba kam kum ki stad, ki jah jlam bad kim don ban tohkit ban iaid shakhmat haba lap ia ka jingbamsap ki myntri sorkar.
“Kaei kane, hato ki myntri sorkar ki kham long halor ia ka ain, balei ki pulit kim nud ban tohkit bad ban pynngat kam ia ki myntri sorkar", la ong bad ka la bynrap, lada leh bakla uba rit tang hyndiat, la shah pynshitom haduh ban suhsat.
“Ngi la ujor ejahar la bun hynrei ki pulit kim leh eiei ia ka jingbamsap sialieh ha ka tnad pule puthi", la ong ka Kong Kharshiing.
Katkum ka jingong ka President ka CSWO, kaba sngew lyngngoh ka long ba ki pulit ki leh kum bym nang haba ki dei ki nongpyntreikam ia ka ain.
Lah ban kdew ba ka myntri ka pule puthi barim ka jylla ka Kong Ampareen Lyngdoh bad ki ophisar ki la shah kynnoh ba ki la leh beain ha ka rukom thungkam ia ki nonghikai skul LP jong ka sorkar ha ka jylla, ha kaba ki kandidet ki la shah pyndam ia ki mark jongki da ka sia lieh bad ban pynheh mark ia kiba ioh rit.
Kane ka kam ka la paw pyrthei lyngba ka jinglap ka CBI bad ka la poi ruh sha iing lieh iingsaw hynrei haduh mynta, kam pat ioh kano kano ka jingmih.
Shillong, 1 Lber:U Myntri barim uba dei u MLA ba mynta na Chokpotkonstiwensi u Clifford R.Marak, u la khlad kyndit noh hynnin ka sngihapoh jaka sumar ha Guwahati.
Une u MLA u dei u ba 68 snem ka rta bad ka jingkhlad kyndit kyndit jongu kadei namar ba u don ka jingshitom ha u dohlap bad u khyllai lakatto katne bnai.
U la shah sumar ruh ha Apollo Chennai ha ki kattokatne bnai.
U Marak u dei u nongialam jong ka Garo National Council (GNC)  naChokpot konstiwensi ka South Garo Hills.
Ia u Marak la kha ha ka 13 tarik Iaiong 1947 ha shnong Sibbari.
U lashah jied MLA la saw sien na Chokpot Konstitwensi.
U Marak u dei nongpynkhih ban dawa ia ka jylla lajong ia ki Garolyngba ka party jong u ka GNC.U la sdang ban rung sha ki kam sain pyrthei ha ki por jong u MyntriRangbah barim ka jylla u Captain Williamson A.Sangma.
U la don bynta ruh ha ka jingiakhih ban ioh ia ka jylla ha ki por ba dang samla.
U la jop elekshong nyngkong duh ha u snem 1978 kum u MDC naRongrikimgre konstitwensi.
Ha u 1983, u la shah jied kum u MLA shim na Chokpot konstitwensi.
Ha u 1988, u la jop biang kum u MLA na ka Hill People Union  (HPU) badu la long kum u Myntri ka rep ka riang.
Ha u 1998, u Marak u la sengia ka Garo National Council (GNC) bad u la jop elekshon biang hynrei ula rem noh ha ka elekshon Lok Sabha  ha u snem 1999.
Ha ki lai snem ba u la rung sha ki kam sain pyrthei u Marak bunsien udon ha ka liang pyrshah.
Ia une u MLA la ju kynmaw kum u nongialam bandawa ia ka jylla Garo.
Kum u president bad u nongseng jong ka GNC, u la iakynduh ia u MyntriRangbahduh barim ka ri u Atal Bihari Vajpayee bad u Manmohan Singh nabynta ban dawa ia ka jylla Garo.
U Marak u la iehnoh ia ka kurim jong u ka Kalpana D.Sangma bad ia laingut ki khun kynthei bad ar ngut ki khun shynrang.
U Myntri Rangbah ka jylla u Dr.Mukul Sangma u la ong ba ka jylla kala duh ia u nongialam ba satar.
“Ka jingkhlad jong u, kan long kaba ehban pyndap biang ia ka jaka ba jah", la ong u Dr.Sangma.
U la ong ruhba u long u nongialam ba khraw naduh ba u dang long u samla pyle haduh ba un long u nongialam paidbah.
U Myntri Rangbah u la ong ba kajingnoh synniang jong u Marak sha ka jylla ka long kaba khraw shisha.
“U dei u shakri uba sngew rit ia ki paidbah bad ruh khamtam ia kiGaro", la ong u Myntri Rangbah.
Kumjuh ruh u MP ka Tura u Purno A Sangma u la ong ba u Marak u dei uriew ieit ri shisha bad u riew khraw uba pynlut ia ka por ban iakhunia ka hok jong ki riew paidbah.
“U dei u nongialam ban dawa jylla lajong ia ki Garo.
Ka long ka jingdoh kaba khraw shisha ia ki Garo badia ka jylla", la ong u Purno.
Kumjuh u Symbud Lamphang ka iing dorbar uba dei u President ka NCP uBah  Sanbor Shullai u la pynpaw ia ka jingkyndit ia ka jingkhlad jongu Maraj.
“Ka jingkhlad noh jong u, ka long ka jingduh ka bym lah shuhia ka jylla", la ong u Bah Shullai.
Kumjuh ruh ka kynhun liangpyrshah ka Meghalaya People’s Front kabakynthup ia ka UDP, NPP bad MLA shimet ka la pynpaw ia ka jingsngewkyndit bad sngewsih kthang ia ka jingkhlad noh u Marak.
“Ka jylla ka la duh ia u nongialam uban iai kynmaw ia ka jingshlurbad ka jingtbit jongu.
Ka jingshim bynta shit rhem jongu ha iingdorbar jylla ka kren jylliew bha ia ka jingieid jong u ia ka jylla".
Shillong, 2 Lber: Ka samla na ri Slovania ka Jana Vednarova ka la don ha Shillong na ka bynta ban ai ia ka jinghikai dro dur ia ki khynnah skul la Shillong Public School ha ka workshop ka ban neh lai sngi.
Kane ka jinghikai, kan sdang naduh ka 5 tarik haduh ka 7 tarik Lber.
ha kine ki sngi, ka Jana kaba la pyndep ia ka jingpule ha kane ka lain, kan ai ia ka jinghikai ha ka sap dro dur jong ki khynnah skul ha kane ka nongbah naduh ka dur kaba iadei bad ka jingaksiden, ka rukom dro dur thymmai kiba har rukom.
Haba kren hynne ka sngi sha ki nongthoh khubor, u Pricipal ka Shillong Public School u Bah Arun Warjri u la ong ba ka kam dro dur ha kane ka jylla kam ler eiei namar ba la shu hikai tang ban dro thoh mut thoh mat, bad kane kam pat lah ban khring bad ban plie lad ia ki khynnah kiba kwah bad ba donsap ha kane ka bynta.
“Ban plie lad bad ban kyntiew ia kane ka kam, kane ka workshop kan ai jingshai bad kan khring ia ki khynnah", la ong u bah Warjri.
Ka Jana ka la ong ha kane ka workshop, la phiah ha ki bynta bynta ia ki khynnah katkum ka snem, ka don ka kyrdan ba la phiah ia kito kiba hapdeng ka 9-12 snem, 12-14 snem.
Shillong, 1 Lber:Ka la mih ka jingia kren halor ki jingkren  u CEM ka KHADC u bah Adelbert Nongrum sha ki nongthohkhubor ha kine ki khyndiat sngi kaba u la ong “By Congress Grace, the matter is under Process".
La sngewthuh ba kitei ki jingkren u CEM ki thew ia ar ngut ki MDC ka ARPA kiba la leit ia sohnoh bad ka PDF, kata u bah Process T Sawkmie bad ka kong Grace Mary Kharpuri, hynrei ym shym la sngewthuh pat kaei ka jingmut jong katei ka jingkren.
U Rupang u la ioh ban ia kren bad u nongia lam ka Liang pyrshah u bah Process T Sawkmie aiu u sngew halor katei ka jingkren u CEM kaba u la ong “By  Congress Grace the Matter is under Process" , u bah P.T Sawkmie u la ong ba ha ka jingshisha u CEM u thmu ban kynthah ia u bad ia ka kong Grace , da kaba pynmih ia ka kyrteng jong ki, hynrei haba sngap bha ia ka jingmut jong kitei ki kyntien ki pyni ba u kren ia kaba dei bad u la ong ba da ka jingkyrkhu jong ka Congress, ki kam kin sa iaid beit iaid ryntih, bad kane kan sa urlong shen, ong u bah Process; namar ba hapoh ka PDF ka don ruh ka seng Congress kaba ki ia treilang.
Lah ban kdew ba ha District council , ka la mih ruh ka jingiakren ba ka PDF kam dei shuh ka People Democratic Forum hynrei  ka la dei ka ‘Process Demand Fail’.
Haba kren pat halor ka jinglong jingman jong ka sain pyrthei ha District Council u bah Sawkmie u la ong ba haduh mynta ka Liang pyrshah kam pat leh eiei, namar ba ka kwah ban iaid da ki lynti kiba dei, bad kumba long mynta u la ong ba ka ARPA ka don hapdeng ka jingrit paid bad ka Liang pyrshah ka dang ap lano kin pyndam noh ia ka EC.Haba la kylli pat kumno u sngew ba u CEM u la ong ba un ym hiar shuki hynrei kin bteng beit ia ka kam jong ki kumba ju long u bah P.T Sawkmie u la ong biang “Ka lah seh ban long kumta? Haba kim don shuh ia ka jingbun paid".
Ha ka jingiakren la sngewthuh ba ka Liang pyrshah kan ym leh eiei ia mynta hynrei kan ap lano ka ARPA kan pyndam noh ia ka EC bad la sngewthuh ba ka EC jong ka ARPA, kan dang neh tad haduh ban da poi sa kawei pat ka dorbar KHADC.Shillong, 2 Lber:Ha ka 1 tarik lber ka St.Paul’s Parish, Upper Shillong, ka la pynhap pyrda ia ka Jingrakhe Jubili Ksiar jong ka Parish (1965 – 2015).
Ha katei ka rakhe pynkut ia ka jubili ksiar u Most Rev.Dominic Jala, Archbishop u la long u Kongsan ha ka Mass Bakhuid.
U Archbishop kum u Kongsan u la ai ka jingiasyllok kaba bniah na ka Ktien U Blei , u la ai  jingkren ba kyrpang halor ka Jingrakhe Jubili Ksiar jong ka Parish kumno ba ka Parish ka la iaid lynti ha ki 50 snem kynthih da ka jingtrei shitom ki Lyngdoh Sohblei, ki Nongkitkam Balang ryngkat ki Paid Riewngeit jong ka Thain naduh ki por ba dang sdang haduh mynta, ha ka liang ka jingim mynsiem katkum ka saindur U Blei.
U ong ruh ba ka Jingim ki Riewniam, U Blei U kwah ba ki khun samla shynrang – kynthei ba U la jied kin iaid ryngkat ka nuksa ka jinghikai U Trai Jisu.
Ka por Lent ka dei ka por jingiaishah ne jinglenlade da kaba sngap bad sngewthuh ia ka Ktien U Blei ba U Mynsiem Bakhuid Un nang aibor ha ka jingim mynsiem.
Haba sdang jong katei ka sngi, la plie bad kyrkhu ia u Mot–dur u Paulus Bakhuid ba pynieng hakhmat ka Iing-Mane.
U Rev.Fr.Henry Manar u la ai jingkren pdiang sngewbha.
Hadien ka Mass Bakhuid la pyllait paidbah ia ka Souvenir (Ka Thup sahkynmaw 50 snem).
Ha ka por Nohphai-sngi, hadien ka Jingmane Sakramen, bud ka jingleh burom ia baroh ki Parish Priest ba la trei ha ka Parish, ki Lyngdoh Sohblei bad ki Sister ba mih na ka Parish, ki Katekist & ki Rangbah Balang bad ki  Shijur ki Longkmie-Longkpa ba la palat 25 snem naduh ba ki pdiang ia ka Sakramen Jingkyntiew Kurim.
Ka don ruh sa kiwei ki prokram  kiba la pynhun bad ai mynsiem ia u Paid Riewngeit ba bun bah, ryngkat bun ngut ki Phadar, ki Sister bad ki Samla na ki Iing Riewniam ba wan iashim bynta.
La pynhiar ia ka Lama bad pynher ia ki balloon Jubili Ksiar.
Ia kane la ai jingtip da u Babu K.W.Nongrum, Publicity Secretary, St.Paul’s Parish Upper Shillong.
Guwahati, 2 Lber:Ka khlam sniang kaba la khih puk ha ki katto katne ki bynta ka ri ha kine ki khyndiat sniang , ka la bam palat ki hajar tylli ki mynsiem haduh mynta , ha kaba la iathuh ba palat 1000 ngut ki briew ki la iap.
Mynta pat katei ka jingpang sniang ka la poi sa sha ka jylla Assam ha kaba ha ka sngi saitjain jong ka taiew ba la dep, ar ngut na ki nong pang  ki la pang jur  naba ki la ioh ia kane ka jing pang.
Kawei ka nongpang ka dei kaba dang 27 snem karta bad ka dei ka nongtrei jong ka Regional Medical Reserach Centre ha Dibrugarh district bad uwei pat u dei u rangbah ba la 50 snem karta uba na ka nongbah Guwahati.
La ong ba ka jingpang ba kitei ar ngut ki la ioh ka dei kaba la shim ba ka dei ka jingpang kaba la jur bha bad ka don ka  H1N1 influenza A virus (Category A).
Ia kitei ki nongpang la sumar ha ka jaka kaba kynjah kaba ym don mano manor uh ba iaid paidbah, namarba la shim ba lada pyntur shaba don ki paidbah katei ka jingpang ka lah ban ia bit sha kiwei pat.
La bthah ia ki ba kin kiar na ka jingiakren bad ki briew bad ym shym la shah ba kin tur sha ki jaka paidbah.
Ki nongsumar ia kitei ki nongpang ki la iathuh ba haduh mynta kitei ki nongpang kim pat don ki dak ban pyni ba ki don ha ka jingma naba ki dang biang ka lyer ring mynsiem, kam shym la don ka jingpang shadem ne pynhiar kpoh , bad mynta ki la kham ioh bor.
“Ki dang don hapoh ka jingpeit ki nongsumar, ngi la bthah ia ki ba kin pyntip mar mar lada jia ba ka don ka jingpang shadem, ka jingduh bor ban ring ne pynhiar mynsiem lane lada ka don ka jingpynhiar kpoh"  ong u B C Bhagawati, u khliehduh jong ka Integrated Disease Surveillance Programme.
Ban pynthikna shuh shuh ioh ka dei ka   H1N1 , U Principal Secretary, ka koit ka khiah u  Sanjeeva Kumar u la khot ia ka jingialang kyrkieh ba mynta ka sngi , ban wad ia ka daw, hynrei la ioh jingtip ba uwei na ki nongpang u dei uba la wan na  Allahabad sha ka jylla Assam ha ka 23 tarik u rymphang.
Ia katei ka jingpang la ioh nyngkong da utei u rangbah uba la wan na Allahabad, hynrei ka la pur pat sha ka nongtrei kaba dei ban test ia kitei ki jait jingpang.
Ka la pyntip sha kiba halor ba ka dei katei ka jait jingpang ha ka sngi thohdieng jong ka taiew ba la dep.
Shillong, 2 Lber:Ka Social Organisation of Meghalaya Against Land Alienation (SOMALA) ka la pynher shithi sha u myntri tnad kam pohiing ka ri da kaba dawa ban pynsangeh shwa ia ka jingthmu ban pyn treikam ia ka National Population Register (NPR) haduh ban da lah ban pynbeit shwa ia ka kam wan rung beain ki briew nabar.
Ha ka shithi ba la phah sha u myntri khynnah ka tnad pohiing ka ri u Kiren Rijiju, ka SOMLA ka la ong ba ka sorkar jylla kam shym la shym la pyntreikam ia ka Meghalaya Transfer of  Land Regulation Act 1971.
Haba kdew ia ka jingmih jong ki kompeni dewbilat kiba ieng beain ha ka jylla, ka SOMALA ka la ong ba ka jingwanrah briew ban ai kam nabar da ki kompeni ka long kaba jubor bad pyrshah ia ka riti synshar ka ri katkum ka Sixth Schedule.
Ka SOMALA ka la pynpaw ba ka Industrial policy ka jylla, ki trai riewlum ki ioh kam tang khyndiat bad ki la duh ruh ia ki jaka puta namar ka jingwan rung ki briew nabar.
Katkum ka jingong ka SOMALA, ki riew lum ka Meghalaya ka lah ban shim ia ki lad ki lynti na ka jingthmu ban shim jaka kum ka lad ban iada ia ka jingshim jaka jong ki kompeni bad ban iada ia ka jingwan rung ki briew nabar.
Ka kmie jong U Jihadi John, ka la ithuh ia u khun jongka, ba u dei uba mait ryndang briew bad ka la ithuh naduh ka sien, kaba nyngkong, ba u mait ryndang briew, ong ka khubor.
Ka Ghaneya Em wazi, 47, ka ithuh shai ba u khun heh jongka, U  Mohammed, 26, ha ka por, ba u dang mait ryn dang ia u nongthoh khu bor na America, U  James Foley.
Mynta ia ka Mrs Emwazi bad u kurim jongka, U  Jasem, 51, la kylli bniah da ki pulit jong ka Kuwait, hadien ba la pynthikna ba u dei u khun jongki, uba dei uwei na ki nongpyniap ba shyrkhei jong ki ehrang ISIS.U Emwazi, u iathuh ba ka kurim jongu, ka la diaw mynsiem jur, haba ka iohi, ba u dei u khun jongka, uba la tap khmat ialade bad pyni, ba u mait ryndang briew.
U Emwazi, u iathuh ba u ioh ban iakren khadduh bad u khun jongu, ha u snem 2013, ha kaba ula kren na Turkey bad ba u iathuh ba u leit sha Syria, na ka bynta ban iarap em ia ki riew shem lanot ha katei ka Ri.
Ka kmie jong U Jihadi John, ka iathuh ba ka sngew thikna ba u dei u khun jongka, namar ba ka ithuh ia ka dur khmat, kaba paw malu mala bad nangta, ka sngewthuh ruh ia ka sur, kaba u kren ha ka jingring video.
Shillong, 2 Lber:Ka Kashari High Court ka Meghalaya Division Bench, ka la buhteng ia ka jingbishar ia ka mukotduma jong u CEM ka KHADC Bah Adelbert Nongrum uba la kren pyrshah ia ka rai ka Kashari halor ka jingsloit ia ka iktar jong ki Rang bah Shnong.
Haba bishar ia kane ka mukotduma mynta ka sngi Nyngkong, ka kyn hun nongbishar Division Bench kaba kynthup ia u Chief Justice u Uma Nath Singh bad u Justice TNK Singh ki la buh ia ka tarik ban pynlong biang ia ka jingbishar hadien saw taiew.
Hadien ba la iohi ia u CEM ka KHADC uba leit hi dalade sha Kashari, u Chief Justice u la bthah ia u Bah Nongrum ba un leit mih ha ka Kashari.
U nongiasaid ain jong u Bah Nongrum u la ong ba katkum ka jingkhot ka Kashari, u Bah Nongrum u la shah bthah ban leit mih ha ka Kashari  dalade.
"Ka jingbishar kaba bud kan long biang hadien saw taiew"la ong u nongiasaid ain u Bah Nongrum.
U Justice SR Sen u la phah ia kane ka mukotduma jong u Bah Nongrum sha ka Division Bench.
U CEM u la kren pyrshah ia ka rai jong ka Kashari ha ka jingialang pyndonburom U Kiang Nangbah.
Shillong, 2 Lber:Uwei u Koidi UTP  (Under Trial Prisoners) mynta ka sngi u la jan lait phet salit na ki pulit katba dang wanrah ia u na phatok  Shillong District Jail sha ka Kashari u District Court kaba don ha ophis u Deputy Commissioner, Shillong lymda ki pulit ki, siat dain shi kuli na ka bynta ka kjat jongu.
Une u koidi uba la tip kyrteng kum u Suresh Chettri (39 snem) ba sah ha Oakland, Shillong u la lait phet na kti jong ki pulit katba dang pynhiar ia u na kali ha ka por 11:15 eiei mynstep na phyllaw ka District Court.
U la mareh wut sha thain All India Radio Shillong bad dei ha katei ka jaka ba ki pulit ki la hap ban siat ia u hadien u la rah da u maw ban ther kylla ia ki pulit kiba la kthong ia u.
Ki pulit kiba la kthong ia u, ki la bthah ba un bret noh ia u maw ban pyndem suk hynrei u la pyneh.
Nyngkong ki pulit ki la siat sha suin kumba 10-11 sien ban pynma ia u ba un bret noh ia u maw uba la bat ha kti, hynrei namar ba um bret u la thmu ban ialeh, ki pulit ki la siat noh syndon dain na kjat ka diang jongu bad kram u la kyllon.
U Superintendent of Police (city) u Bah Vivek Syiem u la iathuh ba mynta ka sngi ki pulit ki la wanrah 28 ngut ki koidi UTS  (Under Trial Person) sha Kashari District Court, bad la synran ia kine da 15 ngut ki pulit.
Hynrei utei u Suresh Chetri mar ia pynhiar na kali, u la phet wut bad ar ngut ki pulit ba la synran ki la kthong wut wut ia u, hynrei ynda la poi ha katei ka jaka ba u la pyrshang ban hiar thma kylla ia ki pulit da kaba bat da u maw bad ki pulit kim banse ki la hap ban siat ia u na ka bynta ka kjat namar ba um pyndem wat hadien ba ki la siat pynma sha suin ruh, um shym la pyndem.
“Un u koidi u dei uba la don kti ha ki kam tuh kam thiem, kam pynpait iing, bad kiwei naduh u snem 2009, 2011, 2013 ruh", la ong u Bah Syiem.
Ia une u koidi la pynkit noh sha Shillong Civil hospital ban shah sumar.
Shillong, 2 Lber:Ka Myntri ka tnad sor ka Kong Ampareen Lyngdoh ka la ong ba ka donkam ia ka jingpyn treikam kaba kham tyngeh ban khang lad ia ki briew kiba shong bad die madan ban wanrah ia ka jingjaboh bad ka jingkhang ia ki lynti iaid paidbah.
Haba kren mynta ka sngi ha ka jingialang ba la pynlong da ka North Shillong Welfare Development Society (NSWDS) ha Motphran, ka Kong Ampareen ka la ong, “Ma ngi ha Lait mukhrah ngim shah ban die madan bad ngi kyn dang beit naphang".
Ka la ong  ruh, “Ha Laitumkhrah, ngi leh da ka bor, ngi beh beit ia ki nongwan shong die madan, ngim sngap shuh la ki kynnoh ba knieh ja kpoh ruh, namar ba ngi donkam palat ia ka jingkhuid", ka la ong.
“Lada kwah die jingdie, ki dei ban buh da ka dukan ne ha kajaka ba la buh", ka la ong biang.
Ka la ong ruh ba ka la dep ban bat ia shibun ki briew kiba wan bret niut pathar ha surok ha lynti ha Laitumkhrah bad la aiti sha ki pulit.
“Nga la leit ieng ha surok ban peit ia kiba wan bret niut bad nga la  kem ia ki bad aiti sha ki pulit", la ong ka Kong Ampareen bad bynrap, mynta namar kane ka jingphikir, ka la wanrah ia ka jingmih kaba bha ha kaba ka thain Laitumkhrah ka la kylla dur.
Ka la ong ba tang ki nongtrei ka Shillong Municipal Board  ka shem jingeh ban pynkhuid ia ka sor Shillong.
“Ngi la don 238 ngut ki nongsar ka SMB kiba pynkhuid ia ki jaka ba hap hapoh ka Municipal lai shien ha ka shi taiew, hynrei isynei ia ki namar ba ka kam ka la khia palat bad ki paidbah kim khein snep ban bat ia ka jingkhuid namar tang shu dep pynkhuid ma ki, ki bret biang ia ki jaboh", ka la ong ka Kong Ampareen.
Ban pynlong ia ka sor kaba khuid kaba itynnad, kam dei ka jingkit khlieh tang ki nongtrei SMB, ka shnong ka thaw, hynrei ka donkam ia ka jingiatreilang jong baroh ki paidbah, ka la ong.
Ka la ong ba ka jingbat synsar u Myntri Rangbahduh ka ri u Narendra Modi kam lah ban pynkhuid ia ka ri ne ka jylla khlem ka jingiasnohkti lang jong ki paidbah baroh.
Ka la ong ba ka sorkar ka la pynrit ia u Motphran ban kham khylluid ia ka jaka hynrei kaba sngewsih ka long ba la ker sawdong pynban da ki nongdie madan.
“Hato ngin kyndang ngin kem man ka sngi ia ki nongdie madan, kane ka bym lah long ban pynngat mukotduma ban iahuri hura", ka la ong.
Ka la ong ba ka sorkar ka shem jingeh ban kyndang ia ki nongdie madan namar ba hap kem hap kyndang man ka sngi, bad kane kan shem jingeh.
Tang Mandir haduh Motphran, ka jingdon ki nongdie madan kam duna ia ka 2 hajar ngut, la ong ka Kong Ampareen.
Shwa ia kane, la ioh ruh ia ka jingkren na ka MLA ka thain ka Kong Roshan Warjri kaba la kular ban ai ia ka jingkyrshan ia kane ka Society kaba thmu na ka bynta ban wanrah ia ka jingkhuid ha ka sor Shillong.
Ia kane ka Society la thaw hapoh ka jinglong nongialam u Bah Arwan Tariang uba la pynshai ba ka jingthmu ka long ban pynlong ia ka sor Shillong kaba khuid.
“Kum ka jingsdang ia kane ka kam, ka Society ka la buh saw ngut ki nongsar ha thain Motphran", la ong u Bah Tariang bad bynrap lada ka long kaba jop, kan sa pyniar ia ka jingtreikam sha Khyndai Lad, Polo bad kiwei ki jaka ha Shillong.
Kum ka dak ban pyni ba sdang, ka Kong Ampareen ka la aiti lut ia ki tiar kum ka u synsar sha ki saw ngut ki nongsar ba la thung da kane ka Society.
Kine ki myntri sorkar lem bad ki ophisar kynthup u SP ka East Khasi Bah M Kharkhrang, u CEO ka SMB Bah E Kharmalki, ki Rangbah shnong ka Mission bad ka Mawkhar ki la iashim bynta ban sar ha surok Motphran, u myntri ka Hima Mylliem Bah K Langstieh.
Ki liengsuin iapom jong ka Iraq lem bad ki tup ki man, ki la leit mynta ka sngi sha Tikrit, ha ryngkat, ki 30hajar ngut ki shipai, kiba la pynkhreh ban ia khun tyngeh ia ki ehrang ISIS, ha katei ka nongbah.
Katei ka jingiakhun, kaba tyngeh, ka dei ha ka jaka, ba la kha ia u nongsynshar thommbor ba la iap noh jong ka Iraq, U Saddam Hussein, ha kaba la shim ia katei ka rai, da u myntri rang bahduh jong ka Iraq, ha kaba ula bthah ia ki shipai bad kumjuh ia ki shipai Shitte, ba kin nym ktah kti ia ki riew paidbah.
Haba kren na ka nongbah  Samarra, kaba dei kawei pat ka nongbah jong ka Iraq.
U  Haider al-Abadi, ula bthah ia ki shipai, ba kin husiar bha, namar ba katei ka dei ka nongbah, kaba ki don bun bah ki jaitbynriew Sunni, ha katei ka nongbah.
Ki shipai jong ka Iraq, ki la iaid shakhmat, ha ki bynta ba shatei jong ka Iraq, ha ki khyndiat bnai ba ladep, ha kaba ki la pynjem khnap ia ki ehrang ISIS.Hynrei, la iathuh ba ka Tikrit, ka dei ka nongbah, kaba eh bha, ba kin ia khun.
Ki shipai, ki la khang kdong ia ka Tikrit, na ki bynta jong ka  Ad-Dawr, kaba don shathie bad ka  Al-Alam, kaba don shatei, ong uwei u heh shipai.
La iathuh ba ki shipai, ki pyndonkam da ki liengsuin ia pom, ki helicopter bad ki tiar pynher nam ding, na ka bynta ban khang lad ia ka leit ka wan jong kitei ki ehrang.
Shillong, 3 Lber:Ka North East  Dialogue  Forum (NEDF) ka la phah shithi sha baroh ki MP ka India ba kin ia tylli ban klet noh ia ka jinglong iapher sain pyrthei, da kaba weng noh ia ka Armed Forces Special Powers Act, 1958.
Ka NEDF ka la pynlynmaw ba ha u snem 2005, ka Justice  Jeevan  Reddy  Commission  of  Enquiry  bad ka Justice  Santosh  Hegde  Committee  Report ka la ai jing mut ba ia ka ain AFSPA dei ban pynduh noh.
Kane ka ain kaba la jer kum ka ain iakjakor, la pyntrei kam ha kiba bun ki bynta jong kane ka jylla Dong Mihngi bad ha Jamma bad Jashmir da kaba ai bor pura ha ki shipai ban noin naphang ha ka jingiakhun ia ki riew pyntriem.
Ha ka shithi ba la phah sha baroh ki MP, ka NEDF lyngba u  Bah PBM Basaiawmoit u la ong, “Nga kyrpad jur ia phi ki nongshna ain ka India baroh ban klet noh ia ka jingsngew party bad ki rukom pyrkhat da kaba rai lang ban weng noh ia kane ka ain AFSPA."U Bah Basaiawmoit  u la ong ba ka NEDF ka la kyrpad na ka bynta kito kiba la duh ia ka myn siem, kiba duh ja, kiba duh ia ki kmie ki kpa, ha ki kuli jong ki shipai bad ki pulit kiba la pynkup bor ha kane ka ain AFS PA kaba wanrah ia ka jingsuba bad ka jingpyr shah na ki paidbah.
Katkum ka jingong u Bah Basaiawmoit,  baroh ki jylla kane ka Dong Mihngi ki hap ha ka kane ka ain kynthup ha ki bynta jong ka Meghalaya.
U Bah Basaiawmoit u la ong ba ki riew lui lui ki la shah pynlong langknia ha kane ka ain bad ki la duh ia ki mynsiem ba kordor bad ki kynthei ki la shah leh beijot bad shah thombor ha kane ka ain.
“Kane ka la jia ha ki jylla kum ha  Mizoram , ha Nagaland, ha  Manipur", la ong u Bah Basaiawmoit.
U la ong ba ka Irom  Sharmila na Manipur naduh u snem 2000 ka la iakhih ban pyrshah ia kane ka ain bad ka la shah kem bad shah set phatok hynrei ka khlem kynran dien na ka jingialeh ban dawa weng noh ia kane ka ain AFSPA.Ha u Nailar, 2004,  ka  Executive  Committee  jong ka  National  Council  of  Churches  in   India  (NCCI) ka la thoh ia ka shithi sha u President bad u Myntri Rangbahduh ka ri ban dawa weng noh ia kane ka ain.
Ka Peoples’  Forum  Pre Assembly  and   Quadrennial  Assembly kaba long ha Bengaluru ha u Iaiong  2012, ka la shim ia ka rai ban dawa ban weng noh ia kane ka ain.
U Bah Basaiawmoit  u la ong ba wat u Lat barim ka jylla Meghalaya u RS Moshahary,   u la ong ba donkam ban weng oh ia kane ka ain  AFSPA,nalor ki riew shemphang bad ki stad.
Ka jinghiar thma jong ki shipai Iraq, kaba haduh 30hajar ngut ki shipai Iraq, pyrshah ia ki ehrang Islamic State, ka la pynlong ia kitei ki ehrang, ba kin sdang ban kynran dien ialade na katei ka nongbah Tikrit, ong ki heh shipai jong ka Iraq.
Ki phew hajar ngut ki shipai ba la kyrshan da ka sorkar Iraq ha ryngkat bad ki ehrang Shiite, kiba ia treilang bad ka sorkar Iraq, ki kam, ba ha ka jingsdang jong ka jingialeh, ki la ioh ban pyniap ia u heh duh, uba ha ka kyrdan ba ar, uba pyniaid ia ki ehrang ISIS ha ka nongbah Tikrit, kaba dei ka nongbah U Saddam Hussein.
Ka jing ia khun pyrshah ia ki ISIS, ka kham suki, namar ba ki don bun bah ki bom, kiba buh ha surok bad la iathuh ba ka jingialeh thma, haduh mynta, ka long ha ki bynta ba shathie jong ka Tikrit, ha ka nongbah al Dour.
Ki shipai Iraq lem bad ki tup jongki, ki leit ban khyrwit ia ka nongbah Tikrit, ha ryngkat bad ki 30hajar ngut ki shipai bad ka jingpynkhreh, ka dang iaid shakhmat, na ka bynta ban khyrwit da kaba tyngeh ia katei ka nongbah, ong ka khubor.
Shillong, 3 Lber: Ka kynhun jong ki Daju ba kit jingkit ha Iewduh, hapoh ka lama ka Seng Nongkitnong Iewduh, dang shen ha ka jingialang ha Jaka Ieng Kali Pynursla, ki la jied ia ki nongkitkam ba pura na ka bynta ban pynkhlain ia kane ka kynhun ban peit lem ia ka eh ka shon jongki nongkitnong.
Ha kane ka jingia lang la jied chairman ia u Teilangstar Nongsiej,  President Bidingstar Jyrwa, Vice President Watslem Shadap, Secretary Edwinstar Mangu, Asst Secretary Son Shullai, Treasurer Augustine Lyngdoh bad Publicity Secretary Blistar Langrin.
Ha kane ka jingialang jied nongkitkam jong ki daju, la wan synran lang ki nongialam ka HYC kynthup u Bah Nickson Dohling bad kiwei kiba la kyntu ia ki daju Khasi ba kin long kiba iatylli bad ban iasngewthuh jingmut khamtam para Khasi khnang ba kin lah ban iakhun pyrshah haba mih kano kano ka jingeh bad ka jingiatynkhuh ha ka jingiaid lynti jongki.
Shillong, 3 Lber:U Myntri Rangbah ka jylla u Dr Mukul Sangma hynne ka sngi u la ong ba ka sorkar ka la bthah sha baroh ki Deputy Commissioner ban phikir bha na ka jingpang swine flu da ka jingiasnohkti lang bad ka tnad ka koit ka khiah ha ka jylla.
U Dr Sangma u la ong ba ka sorkar ka la phah khubor sha baroh ki Deputy Commissioner bad kane ka dei ka por ha kaba baroh ki tnad sorkar ki dei ban iatreilang bad u DC ban ialeh pyrshah ia kane ka jingpang.
Shwa ia kane, u myntri ka koit ka khiah u Bah AL Hek u la pynthi kna ba haduh mynta kam pat satia kano kano ka jinglap ia kane ka jing pang swine flu ha ka jylla bad ka tnad ka la shim khia bad bthah ia baroh ki jaka sumar ban long kiba phikir bad husiar ban shim ia ki lad ki lynti.
Shillong, 3 Lber:Ka Khun Hyn niewtrep National Awakening Movement ( KH NAM) ha ka jingiakynduh bad ki nongthohkhubor mynta ka sngi ka la ther tyngeh bad pynrem ia uwei na ki MDC ba la phet noh na katei ka seng, u bah Process T Sawkmie.
Ha ka jingiakynduh bad ki nongthohkhubor la don u President ka KHNAM u bah Pyndap Saibon, Working President bah Adelbert Nongrum, bah Latiplang Kharkongor, President ka Youth Wing u bah Thomas Passah ryngkat kiwei pat ki nongialam ka KHNAM.Haba kren sha ki nongthohkhubor u bah Pyndap Saibon u la kynnoh ba kawei na ki daw ba u bah Process T Sawkmie u kwah ban phet noh na ka KHNAM bad ka ARPA ka dei namar ba u don ka jjingthmu ban ia ioh bynta lang ia ka T.324 klur tyngka, na ka pisa kaba ka sorkar ka thmu ban thaw ia ka surok na Nongstoin sha Domiasiat,  lada jia ba ka KHADC ka aiti noh ia katei ka surok ha ka sorkar, namar ba kumba ka long mynta kane ka EC kaba ialam da u bah Adelbert Nongrum kam treh ban aiti noh ia ka surok na Mawthabah sha Domiasiat ha ka sorkar kaba la pan na ka district Council.
Katkum ka jingong u bah Pyndap la sngewthuh ba lada jia ba ka Liang pyrshah hapoh ka jingialam u bah Process kan wan ha ka bor khlem pep kin aiti noh ia katei ka surok sha ka sorkar bad ka sorkar da ka jingiasngewthuh bad ka Ministry of Transport kan  pyntrei ia katei ka surok naduh nongstoin shaduh Domiasiat ha ka jinglut kaba T.324 klur bad khlem pep kin ioh jingmyntoi lang na katei ka tyngka.
Kawei pat ka jingkynnoh ka KHNAM ia u bah Process ka dei halor ka nongrim ba ka la ong ba u kwah ban synshar Administrator ha District council  bad ka KHNAM ka la kynnoh ba katei ka jingkwah u bah Process ka pyni ba u dei nongshet kylla bad u nongdie ri, bad uba ia snohkti lang ban sloit bor noh ia ki Rangbah shnong.
Katkum ka jingong u bah Pyndap  u la ong ba lada jia ba wan kata ka synshar Administrator kan pyn ia kynduh jingeh ia ki paidbah bad ia ka jaitbynriew namar ba yn wan ban synshar da u Deputy Commissioner “Lada wan u DC ban synshar haei un pyrkhat ia kane ka jaitbynriew" ong u bah Pyndap.
Nalor ka jingkynnoh ba ka jingphet seng u bah Process na ka KHNAM ka dei tang jingrhah bor, u bah Pyndap Saibon u la ong ba kawei pat ka daw, ka dei ba u bah Process u dei u briew uba don ka jingpang kyntiap seng.
U bah Pyndap u la pynkynmaw ba  shuwa ka elekshon ki la leit ban ia kren bad u bah Process ban ia wer ban ia soh KHNAM da ka jingkular ban iaineh ha ka seng bad ki la ia bam smai ha u mot Tirot Sing ban shakri hok ia ka jaitbynriew bad ban ym kyntiap seng.
U bah pyndap u la ong ba ka jingpang kyntiap seng u bah Process ka pyni naduh ba u dang don ha ka UDP u la phet sha ka Congress na ka Congress u ia khun shimet bad hadien pat sa sha ka KHNAM bad na ka KHNAM ruh u la phet noh tang hadien khyndiat por.
Ka KHNAM ka la iathuh ruh ba katba lah ka la ia khun ban pynneh ia ka ARPA , wat ha ka por jinglong CEM u bah Ardent M Basaiawmoit, ha kaba  U bah Adelbert Nongrum u la len ia ka shuki EM tang ban ai jaka ia u bah Process, bad kumjuh ruh ha ka por u bah Adelbert Nongrum u bah James Ban Basaiawmoit u la len ia ka shuki EM tang ban pynioh shuki ia u bah Process, “Hynrei ngi sngewsih jur ba wat la kattei ruh ngi la leh, dei u briew jong ngi pynban uba shet kylla ia ka ARPA" ong u bah Pyndap Saibon President ka KHNAM.“Ngi la khein ba u dei u riew rangbah hynrei u la ialeh khun jakai pynban" ong biang u bah Pyndap.
Sa kawei pat kaba ka KHNAM ka la pynpaw ka jingsngew diaw ka dei halor ka jingkynnoh jongu, kaba u bah Process T Sawkmie u la pynkhein ia ka kular kaba ki la khlei ha khmat u mot Tirot Sing  khyndiat sngi shuwa ban sdang ka elekshon MDC.Ka KHNAM ka la kam ba katei ka jingbam smai hakhmat u mot Tirot Sing ka dei ban shakri hok ia ka jaitbynriew bad ban ym kyntiap seng shawei bad ia katei ka kular u bah Pyndap u la ong ba la leh ym ban pynthame ia u paidbah, hynrei ban pyni sha u paidbah khnang ba ki nongialam ka KHNAM kin shynrain khmat ban kyntiap seng namar ba ym shym la don ka ain ha District council kaba pyrkhing ia ka jingkyntiap seng.
Shuh shuh na ka liang ka KHNAM ka la kyntait ia ka jingkam u  bah Process uba  la kam ba ka jingjop jong u kam dei ba pynjop ka seng KHNAM, hynrei ka jingshaniah ki paidbah ha u, bad ka la kam ba dei ka seng KHNAM kaba la pynjop donburom ia utei u rangbah na Mawlai, “Ngi pynrem jur ia ka jingphet noh u bah Process , uba khlem pyrkhat shuh ia ka Mawlai, kiba shet ia ka ARPA dei kiba thmu ban shet kylla ia u paidbah bad ia ka jaitbynriew" kren pynkut u bah Pyndap Saibon haba kren sha ki nongthohkhubor mynta ka sng hat majai.
Shillong, 3 Lber:Tang shi sngi ba u nongialam ka Maitsha phrang Movement u Bah Michael N Syiem u la byrngem ban shah thngan ban pyntreikam noh ia ka ain shongkha ka Meg halaya Compulsory Registration of Marriage Act, 2012, ka jingialang jong ka kynhun myntri mynta ka sngi Hatmajai, ka la pdiang ia kane ka ain bad ia ki rul na ka bynta ban pyntreikam noh ia ka bad kan leit rah noh ha dorbar mang tyngka kaban sdang naduh ka 9 tarik Lber.
U myntri rangbah ka jylla u Dr Mukul Sangma u la iathuh ha ki nongthoh khubor hadien ba la wai ka jingialang ka kynhun myntri, ka sorkar ka la pdiang ia ka jingpynkylla ia ka Meghalaya Compulsory Registration of Marriage Act 2012 bad ruh ia ka Meghalaya Compulsory Registration of Marriage Rules 2015.
"Ia kane ka ain yn leit rah ha iing dorbar mang tyngka ban sdang ha ka 9 tarik Lber", la ong u Myntri Rangbah, bad bynrap ba ka sorkar kan pyntreikam noh tang shu mynjur u Lat ia ki jingpynkylla ba la bsuh ha kane ka ain.
U la ong ba ki la don katto katne ki jingpynkylla ha kane ka ain kiba iadei bad ka kyrteng jong ka ain bad kiwei ban wanrah ia ka jinglong kham shai ha kane ka ain.
"Ngi kwah ban pynthikna ba lyngba kane ka jingpynkylla ka jingbymshai hapdeng ki paidbah kan duna", la ong u Dr Sangma.
Katkum kane ka ain, kiba shong kurim ki hap ban iathuh ha ka ain la ki dei na kano kano ka niam ne ka jaitbynriew ruh.
Lah ban kdew ba u Bah Syiem mynshem snem u la sangeh ia ka jingthmu ban iakhih halor kane ka ain hadien ba ka sorkar ka la kyrpad ba un iai shah namar ba ka dang pynkhreh shaid shaid.
U Dr Sangma u la ong ba ka sorkar ka la dep ban pynterikam ia kane ka ain shwa ba u Bah Syiem un pynbna ia ka jingiakhih hynrei kam lei lei u la dei ban iaroh ia ka sorkar kaba la leh ia kane ka kamram.
Shillong, 3 Lber:Mynta ka sngi ka la don ka jingialang ka Executive Committee jong ka KHADC ha kaba u bah Adelbert nongrum, CEM u la ong ba katei ka jingialang ka dei tang ban ia pyrkhat ia ki kam ka Council  kiba dang sahteng haduh mynta.
Hadien ka jingia lang EC ka la don pat ka jingialang jong baroh ki MDC ka ARPA, ha kaba u CEM u la iathuh ba ha katei ka jingialang la wan ban ia shim bynta da baroh  15 ngut ki dkhot ka ARPA.Ha katei ka jingialang u la iathuh ba ki la ia kren halor ka jingkhot jingialang u myntri rangbah ka jylla ia ka district Council bad kumjuh ruh ia ki Rangbah Shnong.
U bah Adelbert nongrum u la ong ba ka Council kan leit ban ia shim bynta ha katei ka jingialang kaba u MR u la khot ia ki ha ka por 2 baje ha Secretariat  na ka bynta ban ia kren halor ka mat ki khlieh nongsynshar, hynrei na ka liang u CEM u la kyntu ia baroh ki Rangbah shnong bad ki khlieh nongsynshar, ki ban leit ia shim bynta ha katei ka jingialang ba ki dei ban ieng tylli beit ha kawei ka sur kata ban ia kren beit ia ka Village Administration Bill.
Halor katei ka bill u CEM u la iathuh ba mynta la shibnai ka KHADC, ka la pan jingpynshai na ka sorkar lyngba ka tnad DCA ba kan pynshai haei kata ka bill ba ka KHADC ka la phah ka don jingduna, hynrei la shibnai mynta ka sorkar ka khlem jubab satia bad dei halor katei ka jingsngap jar ka sorkar u bah Adelbert u la ong ba sa shisien biang ka KHADC ka la phah ia ka shithi la shi taiew mynta sha ka sorkar;lyngba ka DCA ba kan buh por ban ia kynduh ia ki bad ba ka jingiakren kan long beit tang ia ka village Administration Bill.
Ha ka juh ka por u CEM u la kren bitar ia ka jingleh mynthi ka sorkar halor katei ka Bill  bad u la ong “Shibnai mynta la pan jingshai haei ka Bill ka don jingduna ki sngap jar jar, hynrei ia u MDC shu sieh pat la leh shimiet shimiet".
U CEM u la pynkynmaw ba katei ka Village Administration Bill ka la don mynta 10 bnai ha kti ka sorkar.
Shillong, 3 Lber:Ka sorkar Assam ka dang iai bteng ban wan skud jaka ha khap pud ka jylla Meghalaya bad dangshen ka la leit pyn ieng syndon da ki nar elektrik ha shnong New Balakhawa, Nongspung Syiemship, Ri Bhoi District.
U Bah Michel Warjri u Executive Secretary, ka Hima Nongspung ula ong ba katei ka la jia ha ka 25 tarik u Rymphang ba ki briew na Assam ki la wan ban thung jubor ia ki nar elektrik ha katei ka shnong kaba hap hapoh ka Jirang C&RD Block, Ri Bhoi District.
Halor kane ula ong na ka liang ka Hima, u Pa’iem Petrick Syiem iong, Syiem Hima Nong spung ula leit ban ujor mar mar sha ka Deputy Com misioner, Ri Bhoi District ban pynsangeh noh ia ki nongtrei ka Asaam bad kyrpad ba kin weng noh ia ki post bad ki tiar baroh namar ka long pyrshah ia ka sorkular kaba la iasoi hapdeng ka sorkar Meghalaya bad Assam.
U Bah Warjri ula ong ba ki pulit ryngkat u AEC i/c Patharkhmah Administrative Unit ki la leit ban jurip ia katei ka shnong ka 27 tarik u Rymphang hynrei ki briew ba trei napoh Assam ha katei ka sngi ki la phet noh.
“ Tang mar ia leit ki pulit bad u AEC ki nongtrei ka Assam la wan biang bad haduh mynta ki dangiai bteng ban trei ia katei ka kam," ula bynrap.
Kum ban shu pynkymaw na ka liang ki samla pule, ka KSU-NH Ri Bhoi District, ki la leit ban jurip ia katei ka shnong bad dawa na ka sorkar ban pynsangeh ia ki nongtrei bad buh da ka Police Out Post na bynta ban iada ia ki paidbah ha katei ka thain khappud.
Shillong, 3 Lber:U Myntri Rangbah ka jylla u Dr Mukul Sangma u la kob ia ka jingther ki liangpyrshah ia ka jingkam jongu ba ka jylla kan sa pahuh pisa hadien san ne hynriew ban wan.
Haba kren mynta ka sngi, sha ki nongthoh khubor, u Dr Sangma u la ong ba u long uba kloi ban batai ia ki kumno ka jylla kan long kaba pahuh pisa hadien san snem shangne lada ka BJP, UDP ki kwah ia ka.
“Lada ki kwah ia nga ban batai kumno ngin jop ia kane ka thong, nga lah ban khot sngewbha ia ki ha ophis jong nga bad ngan kmen ban batai ia ki", la kob u Myntri Rangbah.
Haba kylli hato un khot sngewbha ia ki nongialam ka BJP ban batai ia kane, u Dr Sangma u la ong, ka jingkhot sngewbha ka long iano iano ba kwah ban batai khlem da wohnia hynrei ia kito kiba kwah ban tip.
Kham mynshwa, ka BJP Meghalaya bad ka UDP ka la ong ba ka jingiathuh lypa jong u Dr  Mukul Sangma ba ka jylla Meghalaya kan pahuh pisa hadien 6 ne 7 snem ban wan ka dei tang ka jingpynbiej paidbah.
U Dr Sangma u la ong ba ka BJP ka shu peit tang ia kaba sniew hynrei dei ka jingpeit ia kaba bha kaba ai mynsiem ban leh kham bun.
“Nga sngew synei ia kito ki briew ki bym lah ban peit ia kaba bha bad kaba don jingkyrmen bad kim nud ban buh thong kaba khraw na ka bynta ki paidbah ka jylla", u la ong u Dr Sangma.
U Myntri Rangbah u la ong ba ki nongialam ka BJP ki la dei ban iathuh ba ki la leh ia kaei kaba u Myntri Rangbahduh ka ri u Narendra Modi u la ong.
“Ia kiba wohnia ka long ka bym lah long hynrei ia ngi ka long kaba lah ban long namar ba ngi tip ia kaei kaba ngi leh bad kaei kaba ngin jop ruh", la kren kob u Dr Sangma.
Shillong, 3 Lber:Ka jingpang khie shoh sniang lane Swine Flu, kaba la mut dur ki paidbah ba ka dei kaba mih na ki sniang, kam dei satia kumta.
Katkum ka jingiakren bad u director ka tnad ri jingri ka jylla u Dr JS jyrwa u la ong ba bun ki briew ki mut dur ba kane ka jingpang ka dei kaba mih na ki sniang kaba dei ka bym shisha.
“Kane ka jingpang kam don jingiadei eiei bad ki sniang, hynrei la shu ai kyrteng ka Swine Flu namar ba u kynja khniang uba thaw ia kane ka jingpang u dei uba iasyriem kum u khniang ba don ha ki sniang", la ong u Dr Jyrwa.
U Dr Jyrwa u la ong ba ia kane ka jingpang swine flu la ai kyrteng kum ka H1N1.
“Ngam lah ban ong eiei ia kane hynrei nga don ban ong katne ba kane ka swine flu kam don eiei ka jingiadei bad ki sniang", u la bynrap.
Lah ban kdew ba kane ka jingpang ka la trei borbah bha ha kiba bun ki bynta jong ka ri India bad ka la shim ia kiba bun ki mynsiem briew haduh mynta.
Katkum ka jingia kren bad u Superintendent ka Shillong Civil hospital, u la ong ba haduh mynta ym pat lap eiei ba don ba ioh ia kane ka jingpang ha kane ka jaka sumar ka sorkar.
U la ong ba um tip sha kiwei ki jaka hynrei kumba ka long haduh kine ki sngi, kam shym la don eiei ba ioh ia kane ka jingpang.
Ha kajuh ka por, u Superintendent ka Shillong Civil hospital u la iathuh ba na ka liang ka sorkar ka la pynkhreh ban iada ia kane ka jingpang bad ki dawai ruh ki la don ban khang lad ia kane ka jingpang.
Shillong, 4 Lber:Ka Joint Action Committee of All Teachers Association Meghalaya (JACATAM) kan pynlong ia ka jingialang ban jied nongkitkam thymmai ha ka 14 tarik Lber ha H Elias Higher Secondary Nongshilliang, Nongthymmai, Shillong ha ka por 1 baje janmiet.
Ka JACATAM  ha ka 5 tarik Lber 2015 kan leit ban iakynduh ia u Myntri ka Jylla u Dr Mukul Sangma ha kamra treikam jong u ha  Secretariat ha ka por 7 baje janmiet ban iakren halor ka Provincialisation ne ka jingshimti ka sorkar ia ka kam nonghikai jong baroh ki skul ha ka jylla.
Katkum ka jingiathuh u Publicity secretary ka JACATAM u Babu Kular Khongjirem, ka jingiakren lashai bad u Myntri Rangbah kan long hadien ba u director ka DSEL u la phah ia ka kaiphod sha ka sorkar halor kane ka jingthmu shimti jong ka sorkar ia ki kam nonghikai skul baroh ha kane ka jylla nalor kiwei pat.
Ha kawei ka liang, ka JACATAM ka la kyrpad ia baroh ki nonghikai kynthup naduh ki nonghikai Primary haduh ki nonghikai kolej ba kin wan ban iashim bynta ha kane ka jingialang ban jied nongkitkam thymmai kaban long ha katei ka sngi bad kin shim ruh ia kane kum ka jingpynbna lada kim ioh shithi.
Shillong, 3 Lber:Shiphew snem mynshuwa lada iaid naduh Motphran shaduh sha Iewmawlong, yn  nai ia kren ha ki por tlang, kaba dei ka por ialehkmen jong ka  krismas bad snem thymmai.
Ha kitei ki bnai, la lap ba ka iew ka hat ka la shongshit hi ir da ki jingrwai Khasi, kiba bunjait kiba la pynsawa  na ki dukan die kaset kiba don ter ter harud ka shi lynter surok.
Kat shaba phai ha kitei ki snem, la iohi ba naduh motphran shaduh Iew Mawlong ki la ieng shriak ki dukan die kaset jingrwai, ha kaba kawei ka dukan ka la pyntem da kawei ka sur jingrwai bad kawei da kawei pat ka sur.
La iohi ruh ba khamtam ha ki por tlang ki paidbah na sor bad nongkyndong ki ia ieng lain ha ki dukan kaset jingrwai ban thied ia ki jingrwai kiba sngew mon ka mynsiem.
Nalor ba la pynsawa jingrwai na ki dukan la ioh sngew sa ki jingpynlynguh na ki kali.
Katba lah ban kynmaw ha ki hynniew phra snem mynshuwa la ioh sngew ba ha ki por tlang, la pynlynguh hi pum da ki sur jingrwai jong ki nongrwai khasi ba pawnam kum ki jingrwai u bah U.N Sun, jingrwai u bah Anthony Kongwang bad kumta ter ter.
Hynrei katba nang iaid ki snem bad katba nangmih uwei u snem sha uwei pat la iohi ba ki dukan ki la kham duna duna bad ki sur jingrwai la nang jah nangjah.
La iohi ha ki dukan ba ju die kaset jingrwai ha ki shiphew snem mynshuwa mynta pat ki la kylla dukan die doh, dukan die jingbam bad kiba kham bun hi ki la kylla dukan die mobile bad dukan die card mobile.
Ka iew ka hat ka la dait thah slam slam, ha ki por tlang ruh la iohi ba ym don patiaw than ha ki jaka die kaset jingrwai.
Halor katei ka jingkynjah bad ka jingdait thah ki sur jingrwai khasi, u Rupang  mynta ka sngi u la leit ban ia kynduh ia katto katne ngut ki nongdie kaset kiba ju shong dukan ha shi lynter ka surok ban hiar na motphran sha Iewmawlong.
Ha ka jingiakynduh bad ki, ki la kylli bniah ia ka daw kaba la pynlong ia ka iew ka hat ban kynjah slam slam bad ka jingjah rngai ki dukan die kaset katba nangmih ki snem, bad ka jingkynjah ki jingrwai khasi ha iew ha hat ym kumba ju long mynshuwa.
Ha katei ka jingiakynduh uwei u rangbah u bym kwah pynpaw kyrteng ialade, uba dei ruh uba la die kaset jingrwai la bun bun snem, u la iathuh ba ka iew jingrwai khasi ka la dait thah naduh u snem 2008-2009,  kaba mut la hynriew hynniew snem mynta.
U la iathuh ba ki don ki kaset jingrwai kiba ju buh ha dukan ki kaset Tape bad kaset CD, hynrei ki kaset Tape pat ki la duna bad ym kham don shuh ki paidbah ba wan wad,  katba ia ka kaset CD pat teng khat ki ioh ban die.
U la iathuh ba shuwa kitei ki snem 2008-2009 lada don ba pynmih kaset ar hajar tylli, baroh khoit ki lah ban die, hynrei mynta pat yn wan thied uwei u briew tang kawei ka kaset baroh khoit ki la ioh lut ia ka jingrwai bad ka daw ka dei.
namar ba la jur palat ka jingtuh bad ka kopi tuh lyngba ki kor ki bor stad mynta.
Dei na katei ka daw u la ong ba ki nongrwai ruh kim don shuh hi mynta kiba ia pynmih jingrwai namar ba kim sngew myntoi bad kim sngew im shuh ban pynmih jingrwai ba la jur ka jingtuh.
Ha ka jingkynduh bad kiwei pat ki nongdie kaset jingrwai ruh ki la pynpaw ia katei ka juh ka jingsngew kumba la pynpaw da utei u rangbah.
Ha ka jingiakren bad uwei pat u rangbah uba die kaset ha katei hi ka thain jong ka iewduh, u la iathuh ba ki kaset jingrwai khasi ki la kham duna, katba ki phlim pat ki la nang kham bun hynrei ka jingeh ba kim lah ban pyniaid iew ia ki phlim ruh ka dei halor ka jingkopi tuh ha kaba uwei u briew un wan thied baroh ki la ioh lut.
Haba la kylli hato kiba kham wad jingrwai khasi ki dei na ka thain aiu utei u rangbah u bym kwah ban pynpaw kyrteng u la ong ba kham bun hi na ki nongwad jingrwai khasi ki dei na ka thain Pynursla.
La iohi ba ha kiba bun ki dukan mynta, ki la pynduna ia ki kaset jingrwai khasi bad phlim khasi hynrei la pynbun pat da ki jingrwai bad phlim Hindi bad phareng bad ki nongdie dukan ki la iathuh ba ka daw ka dei ba ka kaset khasi tang kawei ka kham rem ka dor, katba ka kaset phareng ne hindi tang kawei ka kaset ki ioh bun tylli ki phlim bad jingrwai katba ha ka kaset khasi ki don tang kawei ka phlim bad tang kumba 8 ne 10 tylli ki jingrwai, haba ia nujor ia ka dor ka la shong tad palat ka kaset hindi ne phareng.
Shillong, 4 Lber:Ka jingialang jong ki khlieh nongsynshar, ki seng sain pyrthei kaba la khot da ka sorkar jylla hynne ka sngi ka la thaw ia ka komiti na ka bynta ban pruid dak ia ka jingdonkam ban pynkup bor ia ki dorbar shnong.
Ia kane ka komiti yn khlieh da u myntri rangbah barim ka jylla u Bah DD Lapang bad ki dkhot yn long na ki seng sain pyrthei, na ki khlieh nongsynshar, ka synjuk ki rangbah shnong na sor bad na nongkyndong, bad ruh ki sordar jong ki eleka na Khasi bad na Jaintia Hills.
Ia kane ka komiti la buh por ba kan aiti ia ka kaiphod jongka hapoh lai bnai.
Katkum ka jingkren jong u Myntri Rangbah ka jylla u Dr Mukul Sangma kane ka komiti kan thaw ia ki lad bad kan ai jingmut sha ka sorkar na ka bynta ban pynskhem ia ki dorbar shnong bad ban kdew ia ki bor jongki lyngba ka jingithuh jong ka ain.
Kane ka jingialang kaba la iathir bha ka la long hadien ba ka Kashari ka Meghalaya High Court ka la pynmih ia ka hukum ban sloit syndon ia ka bor bad ka iktiar jong ki rangbah shnong ha kane ka jylla.
Ka jingthmu jong kane ka komiti ka long ban pynkup bor ia ki dorbar shnong bad ki rangbah shnong", la ong u Dr Sangma haba kren ha kane ka jingialang kaba la wan iashim bynta da ki CEM ka KHADC, JHADC, ki syiem, ki sordar, ki rangbah shnong bad ki nongialam seng sain pyrthei ka jylla.
Hynrei ha kajuh ka por u myntri rangbah u la ong ba ka jingpynkup bor ia ki rangbah shnong kam dei ban iakynduh bad ki bor jong ki district council.
“Ngi dei ban pynthikna ba ka jingpynkup ia ki rangbah shnong, dorbar shnong kam dei ban iatynkhuh bad ki bor ne ki ain jong ka distict council ne ki ain jong ka sorkar India",la ong u Dr Sangma.
“Ngi donkam ban pynskhem ia ki dorbar shnong katkum ka jingkylla ka juk bad ka tnad District Council Affairs ka jylla kan bishar bniah ia kane",la ong u Dr Sangma.
U la ong ba ia ki kyrteng jong ki dkhot kane ka komiti dei ban phah noh sha ka sorkar hapoh 48 kynta khnang ban pynsted ia ka kam.
Ki nongkren bapher bapher ha kane ka jingialang naduh ki nongialam na KHADC, JHADC, ki rangbah shnong, ki Syiem ki la pynpaw ia ka jingeh hadien ba ka la mih ka hukum na ka iing Kashari ban nym shah shuh ia ki ban ai syrnod ha kino kino ki kam.
U nongialam ka UDP u Bah Bindo M Lanong u la ong ba kane ka hukum jong ka Kashari kan ktah palat ia ka sorkar jylla ka bym lah lait na ki bor shnong.
“Man ki kam sorkar kiba leit sha ki shnong ki thaw ne kino kino ha kano kano ka shnong, ki donkam ia ka bor jong ki rangbah shnong bad ki dorbar shnong", la ong u Bah Lanong bad bynrap ba ka por ka la donkam kyrkieh ia ka sorkar jylla ba kan tuklar ia kane khnang ba ki dorbar shnong kin lait na kane ka jingeh bad kumjuh ka sorkar kaba donkam.
U Bah Lanong u la kyntu ia ka sorkar jylla ban nym knieh noh ia ki bor jong ki district council khamtam ha kaba iadei bad ki rangbah shnong bad kiwei kiba la pynkup bor ha ka 6th scheduled.
“Katkum ka Para 3 (1) (g) jong ka Sixth Scheduled,  ka kam jong ki rangbah shnong ka don bad kaba donkam ka long ban thaw ia ka ain" , la ong u Bah Lanong.
U Bah Lanong u la ong ba ka sorkar ka lah ban knieh ia ka bor jong ki district council tang haba don ki kam kaba khampher katkum ka Para 12 (a) ka Sixth Scheduled.
U la kyntu ba dei ban pynsted ban pas noh ia ka Village Administration Bill jong ka KHADC kaba dang sahteng ha ka sorkar.
Katba u president ka ICARE u Bah Toki Blah u la ong ba ka sorkar ka dei ban phai khmat ruh na ka bynta ban pynkup bor ia ki dorbar shnong ym tang  ia ki rangbah shnong.
“Ki paidbah ki kwah ba ki dorbar shnong bad ki nongkitkam ki dei ban treikam da ka jinglong shai ka jingbym shah shiliang", la ong u Bah Blah.
U la ong ba dei ban plie lad lem ia ki kynthei ban iadon bynta ha ki dorbar shnong,  ym tang ia ki shynrang.
Katba na ka liang u president ka synjuk ki rangbah shnong sor bad khapsor u u Dr W Kharshiing u la ong ba ki donkam palat ban ithuh da ka ain khnang ban lait na ka jingshah teh ha ka hukum ka High Court.
“Kampher la dei ka sorkar ne ka district kaban ai bor ia ki rangbah shnong hynrei ngi kwah ba dei ban pynkup bor ia ki rangbah shnong da ka ain kloi katba lah", la ong u Dr Kharshiing.
U la ong ba ka sorkar ka dei ban pynsted ia ka jingtreikam ban leh ia kane kaba kyrkieh namar ba bunsien ki komiti sorkar kim ju mih eiei.
Newdelhi, 4 Lber:Arngut ki MP ka BJP mynta ka sngi ki la rung hapoh ing dorbar ka Lok Sabha ryngkat ki rong ba ki tah ha khmut ha khmat jong ki bad ki la tur sha ki jaka shong jong ki ban shong.
U Jagdambika Pal bad uwei pat u MP ka BJP ki la rung ha ing dorbar ha ka por ba dang ia kren ia ka jingpynkylla ia ka Insurance Laws (Amendment) Bill.
Wat la u synbud shongknor u M Thambidurai  um shym la ong eiei, hynrei la iohsngew bha ba u ong ia kitei ki para dkhot jong u ba ka kam long kaba dei.
Hadien katei uwei pat u MP na ka seng BJP hi u Brij Bhushan Sharan Singh  u la leit pasiaw sha u Pal bad u la phah ba un mih noh na ing dorbar, u Pal bad uwei pat u para MP jong u, u bym lah ban ithuh shuh ki la mih noh napoh ing Dorbar.
Shillong,4lber:Ha ka jingiakynduh bad ki nongthohkhubor mynhynin ka sngi u Chief Executive Member ka KHADC u bah Adelbert Nongrum u la ong ba lada ka PDF ka kwah ban don ka jingsynshar jong baroh ki Party ha KHADC ka dei ban ai da ka jingthoh ban pynpaw ba ki kwah ban ia treilang, hynrei ka ARPa kan ym pdiang ia u bah Process T Sawkmie.
Hynrei na ka liang u Chairman ka PDF u bah P.N Syiem haba kren sha ki nongthohkhubor mynta ka sngi u la ong ba ka jingkren jong u CEM ka dei ka bym lah ban long, u la ong ba ka ARPA ka mut All Regional Party Alliance kaba mut ba ka dei ka kynhun jong ki seng riewlum, “Ngi ngi dei na ka Party heh kaba don ha kylleng ka ri, kumno ka lah ban long ba ngin leit ia soh ha kata ka kynhun ki seng riewlum ka ARPA" ong u bah Pynshngain.
Halor kitei ki jingkren u CEM u bah Pynshngain N Syiem u la ong ba kam dei ka kamram jong ka PDf ban ia treilang bad ka ARPA hynrei ka dei ka kamram jong ka ARPA ban ia treilang bad ka PDF, “Lada donkam ka jingiatreilang, ka jingiatreilang ka lah ban long tang lyngba ka PDF" ong biang u bah Pynshngain uba la batai ba katei ka dei namarba la iohi ba ka ARPA kam pat ban thaw ia ka EC kaba neh.
Katba u nongialam pat ka PDF u bah Process T Sawkmie u la ong ba ka PDF ka kwah da ka sunshar Administrator namarba kumba long mynta ka ARPA ka la kylla rit paid ba haba khein shabar ka ing dorbar ka long ia khaid hynrei ha ing dorbar pat ka la kylla rit paid bad ka don tang 14 ngut katba ka PDF pat ka don 15 ngut.
U bah Process u la ong ba lada jai ba wan ka EC kaba thymmai ha District Council, ka EC ka dei ban ialam da ka PDF , “Lada wan ka EC thymmai kan dei beit kaba ialam da ka PDF" ong u bah Process uba la kob ruh ba lada ka PDF kan ioh ban thaw EC hapoh ka jingialam jong u un sa pyni kiei ki kam ba un trei.
Jowai, 4 Lber:Ka KSU Laskein Circle ka la pynpaw ia ka jingpyrshah jur halor ka jingthmu ka Sorkar ban pynkynriah ia ka jingtei ia ka Residential School na ka shnong Laskein sha Shangpung.
Kum ban shu pynkynmaw,   hadien ka jingleit jurip ki briew sorkar  ia ka Laskein block, la jied ia ka shnong Laskein kaba dei ruh ka jaka ha kaba ka Ophis jong ka Block ka don ban ioh iaka ne ka Skul.
‘’Lada ka sorkar ka don jingthmu shisha ban pynkiew ia ka pule puthi bad jingnang jingstad hapoh Laskein Block, ka dei ban pynneh ia kane ka Residential School ha Laskein namar kane ka shnong ka long ka jaka pdeng ia baroh ki shnong hapoh ka Block bad kiwei ki shnong ba jngai kum Mukroh, Saba, Psiar, Khadkasla, Thangrain  bad ruh ka jan khamtam sha kito ki jaka ba dei na Pangam Raliang/Labang Nangphyllut (Block 1)  kiba long ki jaka kiba dang duna bha ha ka jingdon kiba leitskul bad kiba niewkor ia ka pule puthi ‘’ la pynpaw u Samla Leningrad Tariang, General Secretary KSU Laskein Circle.
“Ka shnong Laskein ka  la dep pynioh ruh wat ia ka jaka ban tei ia kane ka skul ha ka jingwan jurip jong ki briew na ka tnad Pule Puthi (Education Department) iaka jaka kaba biang ban tei iakatei ka skul.
Ka jingthmu pynkynriah ia ka jaka tei ia kane ka skul sha Shangpung ka pynlyngngoh kynsan ruh ia kiba bun bad ka pynsuba jur ruh ba ka lah ban don kiei re kiei kiba thom ia ka jingshisha na lyndet"  ong biang  utei u samla.
Katba u Samla Justice Paul Lyngdoh Education Secretary ka KSU Laskein Circle pat ula ong baka KSU ka pyrshah jur ia ka jingthmu ban  pynkynriah ia kane ka Skul sha kiwei ki jaka khamtam kiba la long kham sor bad ha kajuh ka por ka Seng ka kyntu jur ia ka tnad pule puthi khamtam ia u Myntri ka Tnad Pule puthi ban pynneh ia kane ka skul ha kane ka shnong.
Ka kyrwoh khubor ka la kam ruh ba ka Shnong Shangpung kadei ka shnong kaba ka kiew lypa ym tang haka liang ka roi ka par hynrei wat haka liang ka pule ka puthi ruh, kumta kam lah ban long ba iakatei ka School kaba la mang kyrpang naka bynta ki Thain nongkyndong daka Sorkar kmie yn leit rah ei sha Shangpung kaba la long ka shnong kaba kham Sor lypa.
Ka Seng KSU Laskein Circle ka kyntu jur ia u Ma Robinus Syngkong, MLA ka Mowkaiaw Constituency ban peit ia kane ka bynta na ka bynta ka bha ka miat jong ka Thain ba un ia said ia kane ka mat hapoh ka Iingdorbar Thawain kaban sa long shen bad ka Seng ka kyrpad ruh ia ka Synjuk.
Ki Rangbah Shnong Elaka Raliang ban ia snoh kti lang ha kane ka bynta.
Shillong, 23 Jylliew:Ka jingshong shit ka sorkar jylla ban pyniaid ia ki bus saw JNNURM ba ioh na ka sorkar pdeng kan kynduh jingeh namar ba bun kiba la sniew bad shu kynton ha jaka set ha kiba bun ki jaka kum ha Mawblei, Mawpat, Mawlai bad ha kiwei ki jaka jong ka khapsor.
Ka CSWO ka la buh jingkylli ia ka sorkar, hato ha Mawblei ka dei ka jaka ieng jong ki bus saw sorkar.
Ka President ka CSWO ka Kong Agnes Kharshiing ka la ong ba ka tnad Sor ka jylla ka la thmu ban thied shuh shuh ia kine ki bus saw hynrei kaei pat ka leh ia kiba sniew haba iaid tang katto katne por.
“Katno kine ki bus saw ki kamai bad katno ka  sorkar ka ioh kamai, lada katei ka jaka kynton ia ki bos saw ha Mawblei ka dei ka jaka set kali, ka dei kawei na ki kam bamsap", la ong ka Kong Kharshiing.
Hato ka sorkar kan shu peit kai ia ki bad ka plan shuh ban thied biang haba kam lah ban pyniaid ban pynbha ha ka rukom kaba dei, la ong ka CSWO.Ia kine ki bus la bei pisa da ka Asian Development Bank (ADB).
Lah ban kdew ba ka sorkar ka la ai pyniaid ha ki kynhun shimet ia kine ki bos saw bad ki kali rit ban kamai ban kit ia ki nongleit nongwan ha ka nongbah Shillong bad khap sor.
Katkum ka jingtip bun na kine ki bos saw bad ki kali rit ki la sniew bad la shu pynshongkai bad kynton khlem pynbha shuh.
Ia ka jingmih na kane, la iasam hapdeng ka sorkar bad ki nongshim wai hynrei ka jingkylli ka mih balei kim shna haba ki sniew bad shaei ka pisa ba ka sorkar ka la iohlum, ka leit.
Shillong, 4 Lber:Ka jingioh Sim Card pathar jong ki briew ha kane ka jylla Meghalaya ka la buh ia ka jingsngew khia jur ia ka tnad pulit namar ba kane ka la pynioh lad ia ki kynhun bymman ban pyndonkam pathar ia ki Sim Card.
Ban tem ia kane,na ka liang ka tnad pulit ka la bthah ia baroh ki SP jong ki district ban pynlong ia ka jingkhynra naphang ia kane.
Haba pynlait kyrwoh ha kane ka sngi Balang, u IGP u GHP Raju u la ong ba u DGP ba mynta u Mehta  u la ai ia ka jingbthah sha baroh ki Superintendents of Police (SP) ka jylla ban pynlong ia ka jingkhynra Sim Card naphang bad ban kem beit ia kiba donkti ban die Sim Card khlem don license.
Ha jylla Meghalaya ki kompeni kiba pyniaid ki kynthup ia ka Aircel, Airtel, BSNL, Idea, Reliance bad ka Vodafone.
Ki runar, ki lehnoh kiba treikam ha kane ka jylla khamtam ha Garo Hills ki pyndonkam da ki SIM Card kiba la treikam lypa da ka kyrteng thok kum na Dimapur, Agartala, Imphal bad Assam.
Ha ka 3 tarik Lber, 2015 ha ka jingialang kaba long hapdeng u DGP bad ki SP ha Garo Hills, u DGP u la bthah ba ki SP ki dei ban khynra naphang ia ki nongdie Sim Card khlem ioh bor bad kane kan long shi bynta ban khang lad ia ki kam sniew.
Ka kynhun lehnoh kum ka GNLA, AMEF, ASAK, LAEF, UALA bad kiwei ki kynhun ki ioh ia ki Sim Card bad lyngba kine ki pyndonkam ban byrngem ban phun ia ki briew.
Ha ki por ba la dep, ki heh sorkar, ki politishian bad ki nongkhaii ki la ioh ia ki sms byrngem na ki lehnoh kum na ka GNLA, bad na kiwei ki kynhun kieng atiar.
Kaba shem jingeh ia ki pulit ka long haba ki leit ban pynthikna ban wad na ki Subscriber Detail Records (SDR) ia kine ki Sim Card, baroh ki jaka sah bad kyrteng ki dei kiba thok bad kdew ba dei na kiwei ki jaka kum na Dimapur lane na Imphal.
Hynrei kaba sngew lyngngoh ka long ba hadien ba la buddien bad ki pulit na Dimapur bad na Imphal, ki la pynpaw ba kim lap ia ki jaka sah jong u nongpyndonkam Sim Card.
Hapoh kine ki 24 kynta, ki pulit ka jylla ki la ioh ban khynra ha thain Tura, Shallang, Williamnagar, Mendipathar.
Ki pulit ka Shallang ki la ioh kurup 72 tylli ki Sim Card Airtel, 59 Aircel,  97 Reliance, 155 Vodafone bad 33 IDEA SIM card.
La pynngat ha ka ain ia ki nongdie.
Ki pulit ka Williamnagar ki la ioh kurup 120 tylli ki SIM card ba dei jong ki kompeni bapher bapher.
Ha  Mendipathar ki pulit ki la ioh kurup bun bha.
Katkum ka jingiathuh ki pulit, ki nongdie Sim Card ki kamai T.200/- haduh T.300/- kawei ka Sim Card bad ym donkam ban ai ia jingpynshisha bad la shu die beit kumto.
Kane ka dei ka lad kaba la ioh ki kynhun runar bad ki pulit ki dang pynlong shuh shuh ia ka jingkhynra halor kane, la ong u Raju.
Shillong, 4 Lber:U Myntri Rangbah ka jylla u Dr Mukul Sangma u la ong ba ka sor kar kan pyndep noh mar dor ban phah sha u Lat ia ka Village Administration Bill ka KHADC khnang ba kan long ain noh.
Haba kren mynta ka sngi, ha ka jingialang ba don lang ki CEM ka KHADC,  JHADC ki khlieh nongsynshar bad ki seng sain pyrthei, u Dr Sangma u la ong ba ka jingpynslem ka sorkar ban phah ia kane ka Bill sha u Lat ban ioh ia ka jingmyn jur ka dei namar ba ka don ka jingiatyngkhuh katto katne ki bynta kiba iadei bad ka kyndon jong ka ain.
“Nga la shim khia ia kane ka kam, ban bishar ia ka jinglong ka Bill, bad shen ngin phah noh sha u Lat ba un ai ia ka jingmynjur", la ong u Dr Sangma ha ka jingialang.
Kane ka jingkular jong u Myntri Rangbah ka long hadien ba u CEM ka KHADC u Bah Adelbert Nongrum, ki EM bad kiba bun ki nongkren ki la pynpaw ia ka jingdonkam palat kane ka Bill hadien ba la mih ka hukum na ka iing Kashari High Court ka jylla kaba la sloit ia ka bor bad ka iktiar jong ki rangbah shnong.
U CEM ka KHADC u Bah Nongrum u la pan  jingshai na u Myntri Rangbah ka jylla halor kano ka nongrim ba ka sorkar jylla ka pynslem ban phah ia kane ka Bill sha u Lat ban ai ia ka jingmynjur.
“Ngi la phah ia ka jubab sha ka sorkar jylla la shi bnai mynta hadien ba ka la pan jingshai ia kane ka Bill hynrei haduh mynta khlem pat ioh jubab eiei halor kane", la ong u Bah Nongrum.
“Ka Bill ba la pas da ka KHADC ka la shu sah palat shiphew bnai, kaei ka daw ba la pynslem ia ka namar ba la shna ia ka katkum ka khyrnit jong ka Sixth Scheduled ka riti synshar ka ri", la ong u Bah Nongrum bad bynrap, ngim shym la shna shabar ka 6th scheduled.
Kumjuh u nongialam ka PDF ha KHADC u Bah Process T Sawkmie u la kyrshan ia kane ka jingkren u CEM bad u la kyntu ia ka sorkar ba kan pyndep noh ba kan long ain noh.
‘Nga kyntu ia ka sorkar ba kan tuklar ia kane ka kam hadien ba la shah sloit ki rangbah shnong ha ka Hihg Court kaba la buh jingeh shibun ia ki rangbah shnong", la ong u Bah Sawkmie.
Shillong, 4 Lber:Ka Khasi Hills Autonomous District Council ( KHADC) kan ia kynduh jinge hkaba khraw ha kine ki snem ban wan, namar ba kan ym ioh pisa shuh wat tang shi naia ruh na ka 14th Finance Commission na ka bynta u snem 2015 haduh u snem 2020.
Ha katei ka bhah pisa la iohi ba ym tang ki Autonomous District Council ha ka jylla  hynrei ka kynthup ruh ia ka jylla Mizoram bad Nagaland.
Katei ka bhah kaba ka KHADC kan duh noh, ka dei na ka bynta ka Basic Grant bad ka Performance Grant.
Katei ka jingduh bhah ka KHADC kam dei tang ka jingskhim jong ki MDC ban ai sha ki shnong ki thaw hynrei kan ktah ruh ia ka jingpyniaid kam pyniaid jam hapoh District Council kaba lah ruh ban poi shaduh u pud ba ki nongtrei ka Council kin duh wat ia ka tulop jong ki ruh.
Ha ka samoi treikam ba la dep kata na ka 13th Finance Commission ka bhah jong ka jylla ia ki district Councils ka la long haduh T.432.40 klur tyngka kata na bynta ka samoit treikam 2010 haduh 2015, hynrei mynta ka kynti pat haduh u 2020 ki ADCs ka jylla kin hap ban shong tyrkhong.
Haba kren sha ki nongthohkhubor mynta ka sngi u Chairman jong ka PDF u bah Pynshngain N Syiem u la ong ba ka daw ba ka KHADC ka duh ia katei ka bhah na ka 14th Finance Commission ka dei namar ka jingbym shimkhia ka EC ba ialam da ka ARPA.U bah Pynshngain u la ong ba ha ka jaka ba ka EC kan shimkhia ia ka kam kaba dei na bynta ka iap ka im jong ka Council pynban ki ia lapmiet pat ia kiwei ki kam.
U la pynkynmaw ba ha ka por ba u dang long u CEM ka KHADC u la phah ia ka jingtyrwa kaba T.200 klur tyngka tam ba ka KHADC kan ioh bhah na ka 14th Finance Commission, hynrei ha kato ka por ka la wan noh ka elekshon bad haba la dep elekshon pat ym don nongbuddien shuh ia katei ka kam, haduh ba poi sa pud ba ka Council kan duh pisa syndon, “Ym don nongbuddien ia katei ka jingtyrwa jong ngi haduh ba poi u pud ba ka bhah jong ka Council kan long Zero" ong u bah Pynshngain.
U bah Pynshngain u la ai jingmut ba ia katei ka kam, ha ka jingshisha ka EC ka la dei ban lum ia ki EC jong ki District Council bapher bapher kiba don ha ka thain shatei Lammihngi ban ia kynduh ia ka Commission bad ban ieng ha kawei ka sur, “Hynrei sngewsih ba kat ia ka kam iap kam im ka Council , ym don ba shimkhia, ki ia lapmiet pat ia kiwei ki kam" u la ong biang.
Utei u Chairman ka PDF uba dei ruh u CEM barim ka KHADC  la ong ba wat ka Commission ka la buh jingkynthoh ba ka sorkar pdeng ka dei ban kham pyrkhat ba pynkhlain ia ki bor pyniaid kiba hap hapoh ka article 275(1) da kaba pynbun ia ka bhah jong ki khnang ba kin ia ryngkat dor bad kiwei pat ki jylla.
Halor katei ka jingduh noh ka KHADc ia ka bhah u bah Syiem u la pynpaw ka jingsngewsih ba ki shnogn ki thaw kin duh noh ia ka skhim pynroi kaba dei ka bhah jong ki.
Haba kdew ia kiwei pat ki kam ba ka EC kam lah ban pyniaid beit kynthup ka jingduh bhah na ka 14th Finance commission u ba Pynshngain N Syiem u la kob da kaba ong , “Ailad ha ngi tang shibnai ngin pyni ia ki kam, lada ngim lah shim biang ruh ym lei lei" ong u ba Pynshngain, ha kaba iadei pat bad ka jingthaw EC ka bym don ba ioh bunpaid, u bah Syiem u la ong “Lada ka ARPA 14 ngut ka lah, balei ka PDF kam lah".
Shillong, 4 Lber:U bah Process T Sawkmie uba long mynta u nongialam ka Liang Pyrshah ka People Democratic Forum ha ka jingiakynduh bad ki nongthohkhubor mynta ka sngi u la ther kylla ia u President ka KHNAM u bah Pyndapbor Saibon, uba la kynthah jur halor ka jingphet seng noh u bah Sawkmie na ka KHNAM bad kumjuh ruh na ka ARPA ban leit iasoh bad ka KHUDA ban  thaw noh da ka PDF.U bah Sawkmie u la ong ba ka daw kaba nyngkong eh kaba u la phet na ka KHNAM ka dei namar ba katei ka seng kam don ki nongialam kiba biang bad u la kynnoh ba ki nongialam ka KHNAM kim dei kita ki nongialam kiba lah ban ialam ia kano kano ka Party, “Lada ngi ia nujor ia u bah Pyndap bad ngi, ka jingiapher ka long na mihngi sha Sepngi, bapli tang MDC ruh pat tip, ha ka dorbar ruh pat shong, nai iakren ia ka MLA ,  khoit shu kren sha ki kotkhubor tang kaei ba u tip ba ki iathuh ki briew hynrei khlem tip kaei ka jingshisha" ong u bah Process uba la kren shai ba ka daw ba u phet na ka KHNAM ban ia soh bad ka PDF, ka dei namar ba u iohi ba hapoh ka PDF ki don ki nongialam kiba la rangbah kum u bah Pynshngain N syiem, bah Mansturdy Nongrem bad kiwei pat kiba la kham rangbah, kaba haba ia thew pylla ia ki nongialam kum u bah Pyndap ka jingiapher ka long shabneng sha khyndew.
Haba phai sha ka liang ka jingkynnoh ba u bah Process u kwah ban ia ioh bynta lang ia ka T.324 klur tyngka na ka jingtih Uranium, u la ong ba na ka liang jong u, u la kren shai ba hapoh ka jinglong MDC jong u ha kine ki saw snem ban wan kan ym don ka jingtih Uranium bad un ym ailad da lei lei ruh ban tih Uranium.
Ha kaba iadei pat bad ka jingkynthah halor ka jingbam smai ha u mot Tirot Sing u bah Process u la ong, ba ha kato ka por u ia leh na ka seng KHNAM bad u hap ban pynhun ia ka Party haba ka kwah ban leit smai sha u mot Tirot Sing, um lah ban ong em, “Nga lah ban smai ha khmat u Blei, ym ha khmat u briew" u la ong.
Halor ka jingkynnoh ba u dei uba don jingpang kyntiap seng, u bah Sawkmie u la ong ba ka jingmih na ka KHNAM ka dei namar ka daw ba kam don ki nongialam, bad ha u snem 2000 pat ba u la mih na ka Party UDP u la ong ba ka dei ka jingdawa ka kam sain pyrthei ba un mih noh na katei ka seng.
Shuh shuh u bah Sawkmie u la ther tyngeh ia u nongialam ka KHNAM u bah Pyndap Saibon, da kaba ong ba u dang dei u khyllung khynnah u bym don jingpyrkhat rangbah, bad kane u la ong ba ka pyni ia ki ktien kiba u kren pyrshah ia u namar ba u mih seng na ka KHNAM.U la kdew ba ha ka por ba ka kong Grace Mary Kharpuri ka mih na ka seng HSPDP, u bah Ardent M Basaiawmoit, u la pyni ba u dei u nongialam ha kaba um shym la kynthoh sniew eiei, namar ba u tip hapoh District Council kam don ka ain kyntiap seng.
Ka jingiakynthah markylliang  bah Process ia u nongialam ka KHNAM u bah Pyndap Saibon kam shym la kut tang katta, hynrei u la phai biang ruh sha ka por ba u bah Paul Lyngdoh u la don jingthmu ban khylliap noh ia ka KHNAM ban rung noh sha ka UDP, hynrei u la ong ba u bah Pyndap um ailad satia namar ba u tip ba  lada leit sha ka UDP, un ym ioh tiket shuh ban ia khun na Mawlai, namar ba ka la don lypa u MDC jong ka u bah Embhah Syiemlieh u ba ia khun ha ka elekshon MLA, ba kumta u la bat jubor ia ka KHNAM.“Ha ka jingshisha ngam kwah ban kren pyrshah  ne ban pynmih kyrteng , hynrei namar ba u la pyni hi ia ka jinglong khynnah kai, khynnah surok, ban ia bu-aid, nga ngam dei u briew u ba dih kyiad, ngam dei u briew uba shong kali ban ia cheers hapoh kali, nga dei u briew ba don burom, hynrei ngam banse pat ban ong" ong u bah Process T Sawkmie uba la ong ba na ka liang jong u, um sngew pher u ioh thiah suk jai, namar ba u shim ba ka kam politik ka dei kaba rit eh bad namar ba u la dei u nongialam rangbah,  bad u la ong ba ha politik ym don nongshun shirta lane u paralok ba shirta.
Halor ka jingkynnoh u bah Pyndap ba u dei u nongshet kylla u bah Sawkmie u la ong, “Ha kano ka rukon nga shet kylla, nga la ong ba ka KHNAM kam don ki nongialam kiba tbit kiba lah ban kot bor kum kiwei pat ki nongialam, lada ngan shong ha kata ka seng hato kam dei ka jingshet kylla jong nga ia ka jaitbynriew, ia u paidbah lada ngam lah ban leh eiei “ u la ong biang.
“Lada kum u nongialam uba don ka jingkitkhlieh, lada nalor ba nga iohi ba ki nongialam kim ler kam , lada nga shong ka long kumba nga shet ia ka jaitbynriew" bynrap biang u bah Sawkmie.
Haba kaba ia dei bad ka jingkynnoh pat ba u khlem pyrkhat ia ka Mawlai, u bah Process u la ong “Ki nong Mawlai ki tip bha u ei u bah Pyndap, bad u ei u bah Sawkmie, u sah ha Mawlai Nonglum ki tip bha ki Mawlai Nonglum ia u bah Pyndap bad u bah Sawkmie".
Haba phai pat sha ka jingkynnoh ba u dei uba rhah bor, u bah Sawkmie u la ong “Ngam dei uba rhah bor kumba la kynnoh u bah Pyndap, nga trei na bynta u paidbah bad nga shakri hok ia u paidbah, ngam don tang kawei ka khyrdop khrong pisa ruh, ka jingdawa ban synshar Administrator ka dei namar ba ka ARPA ka la kylla rit paid, lada khein hapoh Dorbar, hynrei u bah Pyndap u tieng ba lada khyllem kanne ka  EC un duh noh ia ka khyrdop khrong khajna jong u kaba don ha 14 mer" pynkut u bah Sawkmie uba la ong lada ia kren ia ka jingieit jaitbynriew na ka liang jong u un pynshisha ialade ba u dei uba ieit jaitbynriew lada un ioh long kum u CEM  ha kine ki sngi ban sa wan.
Lah ruh ban kdew ba haba shim kyllum ia baroh ki jingkynnoh ka KHNAM ia u ba u dei u nongshet kylla u bah Process u la ong ba baroh ka dei na ka daw jong ka PPP kaba mut ka Pyndap Propaganda Politics.
Shillong, 4 Lber:Ka iing Kashari High Court kan shong bishar ia ka Mukotduma bam ar maloi ki MLA/MDC ha  ka 18 tarik Lber 2015.
Haba iakren bad ka President ka CSWO ka kong Agnes Kharshiing ka la ong ba ha ka jingshisha ka jingbishar mukotduma halor ka jingbam ar maloi ki MLA/ MDC ka dei hynne ka sngi hynrei hynne ka sngi la wan mih tang ki nongiasaid ain jong ki MLA bad MDC kiba ai ia ka jingthoh ha ka kashari.
Katkum ka jingiathuh ka kong Agnes kaba ujor ia kane ka kam, ki nongsaid kiba wan mih ha Kashari hynne ki dei jong ki katto katne ki MLA/MDC kynthup u nongsaid ain jong u Bah Metbah Lyngdoh uba dei u MLA/MDC ka Mairang.
Ka la ong ba ka Kashari ka la buh sngi ba kan shim jingbishar ha ka 18 tarik Lber.
Lah ban pynkyn maw ba ia katei ka kam la ujor sha ka ing bishar da ka President ka CSWO ka kong Agnes Kharshiing pyrshah ia ki phra ngut ki nongmihkhmat bam ar maloi, kiba dei ki MLA bad ha ka juh ka por ki long MDC ruh.
Ki phra ngut ki MLA kiba long MDC ha ka juh ka por ki long u bah Sanbor Shullai ka NCP, bah Metbah Lyngdoh ka UDP, bah Brolding Nongsiej ka UDP, bah K P Pangniang ka HSPDP, bah Ardent M Basaiawmoit ka HSPDP, u bah HDR Lyngdoh ka Congress, bah Pyn shngain N Syiem ka Congress bad u bah Stephan Mukhim.
Halor ka kam kaba iadei bad ka jingshah ujor ki nongmihkhmat kiba bam ar maloi kiba dei ki MLA bad ha ka juh ka por ki MDC, U Chief Justice ka Meghalaya High Court (Acting) U Uma Nath Singh, uba shong bishar ban iakren ia katei ka kam ha ka 4tarik Rymphang 2015, u la ong ba ka kam nongmihkhmat ka dei ka kam shakri paidbah, bad kam lah lait na ka ain pyrshah bamsap ka prevention of Corruption Act.
U nongbishar, ula ong shuh shuh ba ka ka Meghalaya, ka don jingiadei ruh bad ki Articles 158, 173 bad 191 jong ka riti synshar ka ri India, ha kaba la pynhap hapoh ka 6th Schedule jong ka riti synshar kaba la ailad ban thaw ia ki District Council, ha kaba ia ki nongmih khmat kiba la shah jied la siew da ka tulop kaba dei na ka pisa u paidbah.
Halor kitei ki phang, ka ing bishar kan shong bishar biang, ia katei ka kam ha ka 4 tarik U Lber, 2015.
Shillong, 24 Jylliew:Mynta ka sngi Palei, uwei u dkhot ka HNLC u la wan pyndem wait ha khmat u SP ka East Khasi Hills bad ka rusit ba don ka kyrteng Lion Sports Club bad ka kot dawa pisa.
Une uba wan pyn dem wait la tip kyrteng kum u Khrawkupar Syiem lieh uba ju khot kum u Shanbor uba dei na shnong Umjei ka West Khasi Hills.
Ha ka rusit la thoh ba u P Syiemlieh u dei u Finance secretary ka Lion Sports Club katba ka shithi dawa pisa la thoh hi ha ka kyrteng ka HNLC.U Khrawkupar u la wan pyndem mynta ka sngi ha ka por 12 baje ha u SP ka East Khasi Hills ha Shillong.
Une u dkhot ka HNLC um shym la aiti tiar ialeh eiei hynrei u la aiti tang ki kot dawa pisa ka HNLC bad ki rusit, la ong u SP ka East Khasi Hills u Bah M Kharkhrang.
Ha ka shithi dawa pisa, la thoh ba ka seng ka donkam jingiarap pisa bad ka la buh T.30 hajar ban ai pisa sha ka seng HNLC ban thoh ha ka kyrteng ka Lion Sports Club.
La madan ruh ba kiba ai pisa kim dei ban iathuh sha ki pulit ia u nonglum ne iano iano bad lada ki leh pyrshah un pynshitom.
Ha ka shithi, la kdew ba kane ka jinglum pisa kan treikam tang lai bnai naduh ka 29 tarik Rymphang haduh ka 29 tarik Jymmang, 2015.
Shuh shuh la kdew ha kane ka shithi, bal ah ban shu phah ha ka email ruh kaba ai kyrteng, damutban@gmail.
comU dei uba don ka jingiadei kaba iajan bad ki dkhot ba shah kem dang shen jong ka HNLC, la bynrap u SP.Ka jingwan pyndem une u dkhot ka HNLC kan ai ksai shuh shuh ia ki pulit ia ka jingtreikam jong kane ka seng kaba la troin, la ong u heh pulit.
Ia mynta une u dkhot ka HNLC u don ha ka jingpeit jong ki pulit ban tohkit shuh shuh halor ka jingiadei jongu bad kane ka seng.
Shillong, 24 Jylliew:Ka iing Kashari High Court kan shong bishar mukotduma mynta ka sngi Palei halor ka jingbam ar maloi ki MLA /MDC ba la ujor PIL ka President ka CSWO ka Kong Agnes Kharshiing.
Haba iakren bad ka kong Agnes Kharshiing mynta ka sngi Balang ka la ong ba ka iing Kashari lashai ka sngi Palei kan shong bishar mukotduma ia ki MLA/MDC.Kham mynshwa ka kong Kharshiing ka ladep  phah ka jingujor halor ka jingbam ar maloi ki MLA /MDC sha u Lat barim ka jylla u Dr KK Paul ha ka 8 tarik Kyllalyngkot 2014 hynrei haduh mynta kane ka kam ka dang sah teng.
Ka Kong Agnes kaba la ujor da ka PIL pyrshah ia ki MLA/MDC kiba bam ar maloi ha ka iing Kashari High Court bad ha ka jingbishar ba long dang shen, na ka liang u nongiasaid ain ka sorkar u la ong ba ia kane ka kam dei ban rai da u Lat ka jylla hynrei na ka liang u nongiasaid ain ka kong Agnes u la ong ba ladep ujor ia kane ka kam hynrei na ka liang u Lat  haduh mynta u khlem leh eiei.
Ha ka jingujor jong ka Kong Agnes, la ong ba ki MLA/MDC kim dei ban shakri ar kynrad namar katkum ka riti synshar ka ri India la kdew ba uno uno u MLA ne u MP jong ka Lok Sabha ne u MP ka Rajya Sabha uba dei u nongmih khmat paidbah um lah ban shakri ar kynrad na ban shim jingmyntoi da kaba bat ar tylli ki kam.
Hynrei hangne, ki MLA/MDC ki bam ar maloi ha ka jingshakri paidbah da kaba shakri ar kynrad bad kane ka la long kumba pynkhein ia ka ain jong ka riti synshar ka Ri India.
Lah ban pynkynmaw ba ka kong Kharshiing ka ujor pyrshah ia ki phra ngut ki nongmihkhmat bam ar maloi, kiba dei ki MLA bad ha ka juh ka por ki long MDC ruh.
Ki phra ngut ki MLA kiba long MDC ha ka juh ka por ki long u bah Sanbor Shullai ka NCP, bah Metbah Lyngdoh ka UDP, bah Brolding Nongsiej ka UDP, bah K P Pangniang ka HSPDP, bah Ardent M Basaiawmoit ka HSPDP, u bah HDR Lyngdoh ka Congress, bah Pyn shngain N Syiem ka Congress bad u bah Stephan Mukhim.
Shillong, 24 Jylliew:Baroh ki MDC ka KHADC ki la kren ai khublei kyrpang ia u Dy.Chairman ka KHADC uba dang shu shah jied thymmai  u bah Gabriel Wahlang mynta ka sngi hapoh ing dorbar, lait noh u bah Ardent M Basaiaw moit, bah Adelbert Nong rum ki CEM barim ka KHADC bad ka kong Teilinia Thangkhiew ka Chairperson.
La iohi ba ha katei ka dorbar baroh ki MDC na ka liang pyrshah bad na ka liang synshar ki la ieng  uwei hadien uwei ban kren kitbok bad ban ai khublei ia ka jingshah jied u bah Gabriel kum u Deputy Chairman khlem don nongiakhun pyrshah, hynrei la iohi ba u bah Ardent bad u bah Adelbert kim shym la ieng ban kren tang shi kyntien ruh.
La iohi kumba ju long ha ing dorbar haba la dep  ka jingjied CEM thymmai ne Deputy Chairman hadien ba baroh ki MDC ki la dep kren, uba kren ai khublei khadduh u ju dei u Chairman ne ka Chairperson, hynrei la iohi ba mynta ka sngi ka kong Teilinia kaba dei ka Chairperson kam shym la kren kitbok kum ka MDC ne ka Chairperson ia utei u Dy.Chairman uba dang shu shah jied thymmai bad la iohi ba hadien ba baroh ki MDC ki la dep kren ka la ailad sa ia u bah Gabriel ba un kren na ka liang jong u ruh bad kam shym la kren eiei na ka liang jong ka kum ka MDC ka Mylliem Konstitwensi ne ka Chairperson ka KHADC.Nangta la iohi ba shuwa ba u bah Gabriel un leit ban shong ha ka shuki Dy.Chairman la leit ban synran ia u tang da ki nongialam ka PDF kata u bah Pynshngain N Syiem, CEM bad kiwei pat ki MDC rangbah ka PDF , hynrei kumba ju long ha ki dorbar ba la dep la iohi ba haba la dep ban jied CEM thymmai lane Dy.Chairman, Chairman la ju leit ruh ban synran ia ki sha ka shuki ba ki shong ym tang na ka liang kaba jop ne kaba bat ia ka bor synshar, hynrei la iohi ba wat u nongialam ka liang pyrshah u ju leit ban leit on lang tiap haduh ka shuki ba ki dang shu shimti thymmai, hynrei mynta ka sngi la iohi ba u nongialam ka Liang pyrshah u bah Metbah um shym la leit on ia u bah Gabriel sha ka shuki Dy.Chairman.
Ki MDC ka PDF ki la pynpaw ka jinglyngngoh ia katei ka jingleh ki nongialam ka ARPA, khamtam ka jingbym kren u bah Ardent bad Adelbert ki CEM barim tang shi kyntien ruh hadien ka jingshah jied u bah Gabriel.
Ki nongialam ka PDF ki la ong ba ki khmih lynti ba yn leit synran lang ia u bah Gabriel sha ka shuki ba u shong ym tang da ki nongialam ka PDF ne u nongialam ka Liang Pyrshah hynrei ki la ong ba ki khmih lynti ba yn leit synran lang ruh da uwei na ki ar ngut ki CEM barim u bah Ardent ne u bah Adelbert khnang ba kan long kaba itynnad.
U bah P.N Syiem , CEM haba kren halor katei ka jingleh ki nongialam ka ARPA u la ong ba katei ka dei ka jingpyni ia ka jinglong khynnah jong ki, u la pynkynmaw ruh ialade kum u nongialam ka liang pyrshah ba u leit ban synran ia u bah Adelbert ne bah Ardent sha ka shuki CEM ha ka por ba ki leit ban shimti.
Shillong, 24 Jylliew:Namar ka jingbym don jaka ieng kali ha ka nongbah, ki nongkamai taksi hapoh ka lama ka East Khasi Hills Local Taxi Welfare Association (EKHLTWA) ka la dawa na ka sorkar ba kan ai jaka ieng noh ia ki namar ba kumba ka long mynta ki long tang kum ki sim ba her khlem dieng ban dem.
Haba kren mynta ka sngi, sha ki nongthoh khubor, u   General Secretary  ka EKHLTWA, u Bah Wandonbok Jyrwa u la ong ba ki la dep aiti ia ka dorkhas sha ka sorkar lyngba ka Meghalaya through Transport Department ban leh ia kaba donkam halor kane ban ai jaka ieng ia ki taksi kamai ha ka nongbah.
“Ka seng ka kwah ban buh ia ka jingtyrwa ba ka sorkar kan ai jaka ieng ia ki taksi khnang ba ki nongshong kin suk ban wad taksi shano ban leit namar ba kumba ka long mynta la shu iaid mareh khlem ioh jaka shong ne jaka ap nongleit nongwan"  la ong ka dorkhas ka seng.
Ka la byrngem ba kan leit ujor da ka PIL sha ka Kashari lada ka sorkar kam lah ban ai jaka ieng.
“Ngin leit beit ban ujor da ka PIL sha ka Kashari lada ka sorksr kam lah ban ai jaka ieng", la ong u Bah  Disparsing Rani, u Adviser ka EKHLTWA.Ka EKHLTWA ka la kdew ba ki jaka ba dei ban ai jaka ieng ki dei kum ha Motphran,  Iew Mawlong, Bimola Point,  Them motor, Khyndai Lad, ha ophis u Deputy Commissioner, Karikhana Point, Rilbong Point, Anjalee Pump,  Civil Hospital Point, IGP point bad ha Barik Point,  Polo Point,  Robert Hospital, Jhalupara Point, Umsohsun Point, D.I Office Point Motphran.
Ha kajuh ka por u Bah Jyrwa u la buh jingkylli ia ka sorkar ka bym leh eiei ban shna ia ki jaka ieng kali kiba biang ha Them Metor namar ba ka dei ka jaka jong ka sorkar.
“Ngi dawa ba ka sorkar ka dei ban shim khia ia kane ka kam bad ban shna ia ka jaka ieng kali ha Them Metor", la ong u Bah Jyrwa bad bynrap ba la dep phah ruh ia ka kopi sha u   Registrar General ka High Court Meghalaya khnang ba kan tuklar ia kane ka kam.
U la ong ba ka nongbah Shillong kan khuid kan suba lada don ki jaka ieng ia ki taksi, bad ki painkhana ha kaba ki nongleit nongwan kin nym leh pathar shuh.
Shillong, 24 Jylliew:Ka sorkar jylla myn ta ka sngi ka la phah biang ia ka Village Administration Bill (VAB) sha u Lat ka jylla ba un ai ka jingmynjur ban pynlong ain noh ia ka.
Haba kren sha ki nongthohkhubor mynta ka sngi u myntri sorkar uba dei peit ia ka tnad District Council Affairs u bah HDR Lyngdoh u la ong ba ka sorkar ka la dep ban jubab bad ai jingshai ia ki mat kiba u Lat u kwah jingshai bad mynta ka sngi ka la phah ia katei ka Bill sha u Lat ba un mynjur ban pynlong ain noh ia ka.
“Baroh ngi la pynbeit ia kaei kaba u Lat u kdew, ngi la pynshai ia kaba u kwah jingshai, mynta ngi la phah ba un mynjur noh ban pynlong ain ia ka" ong u bah HDr Lyngdoh haba kren sha ki nongthohkhubor.
U la ong ba hadien ba la dep ban pynbeit na ka liang jong u kum u myntri ba dei peit ia  ka DCA u la ai jingmynjur bad hadien kata la phah sha u myntri rangbah ka jylla ha kaba ma u ruh u la mynjur bad hadien la phah pat sha u Lat, iathuh u bah HDR.Haba kylli pat kumno u sngew halor ka jingbthah u Lat ia ka sorkar ban rah ia katei ka Bill sha u paidbah ban pan jingmut kano kaba sngewdei, u bah HDR u la ong ba “Ngi la leh ia kaba bha tam, ngi kyrmen ba u Lat un mynjur noh ban pynlong ain ia ka".
U la ong ruh ba kim pat kyrkieh ban kren  ia ka jingong ban leit rah sha u paidbah namar ba ka sorkar ka la dep pynbiang nadong shading, kaba ka ngeit skhem ba u Lat un leh ia kaba donkam.
Katba u bah Pynshngain N Syiem, CEM u la ong ba ka KHADC ka la ioh jingtip ba ka sorkar ka la phah biang ia katei ka Bill sha u Lat bad u kyrmen skhem ba u Lat un pynlong ain noh ia ka bad u la khot ia ki Seng Longkmie, ki Sengbhalang ban wan shakhmat ban ai ia ki jingmut jong ki kumno ban pynkhlain ia katei ka Bill shisien ba ka la long ain, “Ka jingkhang jong nga ka plie ia baroh ban ai ia ka jingmut jong ki" ong u bah Pynshngain.
Lah ban pynkynmaw ba ha ka 30 tarik u jymmang ka KHADC ka la dep pass ia katei ka Bill ha ing dorbar bad hadien la phah sha ka sorkar bad ka sorkar wut wut ka la phah sha u Lat ban mynjur,  hynrei  hadien ba ka ARPA ka la leit ban ia kynduh ia u Lat ban pynsngew ia ka jingdkoh katei ka Bill u Lat u la pynphai biang sha ka sorkar jylla bad mynta ka sorkar jylla ka la phah biang ia katei ka bill sha u Lat.
Lah ruh ban kdew ba ka jingiakyllain ia katei ka VAB ka la sdang shuwa  hapdeng ka sorkar bad ka KHADC ha ka por ba dang long CEM  bah Adelbert Nongrum, ha kaba ka sorkar ( DCA) ka la pynphai sha ka KHADC bad ka la ong ba kam biang, ka KHADC ka la phah biang sha ka sorkar bad katei ka jingiakyllain ka la long kumba ar-lai sien, hadien ba la wan ka PDF ha ka bor ka sorkar ka phah biang ia ka sha ka KHADC bad hadien ba la pass ha ing dorbar la phah sha ka sorkar bad ka sorkar sha u Lat, hynrei u Lat u la pynphai biang bad mynta la phah biang sha u.
Shillong, 24 Jylliew:Shibun ki kyntien jingiaroh ia ka Chairperson ka KHADC la khlei da ki MDC ka Liang Syn shar mynta ka sngi ha ka dorbar jied Deputy Chairman ka KHADC  bad la ioh sngew ba ki la iaroh ka jingtbit ka kong Teilinia Thangkhiew ban pyniaid dorbar khlem kano kano ka jingshah liang hynrei ka la bat ia u lakam kum ka nongpyn iaid dorbar.
Hynrei kitei ki jing iaroh ka PDF ki kylla long tang na shyntur bad bein na tdong, ha kaba shen kin sa pynkhyllem noh ia ka shuki ba katei ka MDC ka shong da kaba wanrah ia ka No-Confidence Motion (NC).
Katkum ki tyllong khubor na ki MDC ka PDF la iathuh ba ha ka jingshisha ka PDF ka la don ka jingthmu ban wanrah ia ka jing ia tynjuh bor mynta ka nohsngi, hynrei namar ba ki dang hap ban pyndep ia ka jingialang jong ki, la ong ba ia ka jing ia tynjuh bor,  yn leit rah lashai mynstep ha ka por 10 baje, khnang ba yn ioh ia tynuuh bor hapoh ing dorbar.
Katkum ka khubor ba la ioh lum na ki MDC ka PDF ki la iathuh ba ha ka jingshisha ka PDF kam kwah ban pyni ba ka rhah bor ban wanrah da ka jing ia tynjuh bor , hynrei ka kwah bad ka iai ap  ba ka kong Teilinia kan risain hi na katei ka shuki, hynrei hadien ba ka kong Teilinia ka la pynpaw ha ki kot khubor ba kan ym risain, ka PDF ka la shim noh da ka rai ban wanrah da ka jing tynjuh bor.
La iathuh ruh ba ka PDF ka la don jingthmu kham mynshuwa ban wanrah ia ka jing bym shaniah ia katei ka lamphang, hynrei ka ap haduh ban da dep jied Deputy Chairman, bad hadien ba la dep jied mynta ka sngi la ong ba ka la pynkhreh ban leit rah da ka jing tynjuh bor, ban pyni ba kam don jingshaniah shuh ia ka Chairperson bad ka la kwah da uwei pat.
Lah ban pynkynmaw ba mar sien ioh ban bat ia ka bor synshar ha KHADC, ka PDF ka la dep pynbna ia ka kyrteng u bah Mansturdy Nongrem u CEM barim  kum u Chairman ka KHADC bad la ong ba hadien ba katei ka kynhun ka lah ban pynkhyllem ia ka kong Teilinia kan jied da u bah Mansturdy ban shong ha katei ka shuki.
Lah ruh ban pynkynmaw ba haduh mynta naduh ba sdang ka samoi treikam kaba thymmai ka KHADC ka la ioh haduh 3 ngut ki CEM, bah Ardent M Basaiawmoit, bah Adelbert Nongrum bad u bah Pynshngain N Syiem, hynrei wat la ka KHADC ka la ioh haduh 3 ngut ki CEM  ka kong Teilinia ka la neh ha ka shuki Chairperson haduh kine ki sngi.
Shillong, 24 Jylliew:Ka Nongkrem Youth Development Association ka la ioh ban rakhe ia ka International Day of Yoga Celebration ha ka 20 Jylliew 2015 naduh ka por 7:30 myn step ha Madan Iewpyr sing, Nongkrem.
Ia katei ka Prokram  la wan ban ia shim bynta da ki spah ngut ki briew kynthup naduh ki khynnah skul, ki nongshong shnong, ki dkhot jong ka seng bad kiwei kiwei pat.
Ia katei ka Prokram la wan ban plie da u Paiem ka Hima Khyrim, u Dr.B.SSyiem kum u Kongsan ha ryngkat ka jingiadon ryngkat ki Bakhraw, ki Myntri bad ki Lyngdoh ka Raid Nong krem bad kumjuh ruh ki nongkitkam jong ka Nongkrem Dorbar Pyllun.
La wan ruh ban ia shim bynta ha katei ka Prokram kum ki Resource Person na ka Art of Living Foundation, Shillong na u Ashim Bhatacharjee bad u Sujit Chakraborty ban pyni kumno ban leh Yoga ha ryngkat ka jingiarap jong ki Master Trainer jong ka seng bad ki khynnah skul na ka skul Pahsyntiew Memorial Secondary School bad ki khynnah skul jong ka Nongkrem Government Upper Primary School kiba la wan shah pyntbit hapoh ka jinghikai jong ka Art of Living Foundation.
Ki nongia shim bynta ha katei ka prokram ki long kumba 256 ngut kiba la ia wan da ka mynsiem kaba shit rhem ban ia shim bynta hapdeng ka mariang kaba itynnad bad kaba pyngngad.
U Kongsan ha ka jingkren jong u, u la ai ka jingiaroh ia ka NYDA kaba long ka seng kaba ju shim ia ki sienjam ban wanrah ia ki prokram ki bapher bapher kiba ai jingmyntoi ia ka imlang sahlang bad u la kyntu ruh ba kan nangiai trei shit rhem ha ki sngi ki ban wan.
U la kyntu ruh ia ki nongia shim bynta baroh ba kin pynmlien ia lade ban leh Yoga namar ka wanrah ia ka jingmyntoi kaba khraw namar ka long ka dawai bah kaba lah ban pynkoit pynkhiah ia kiba bun ki jingpang kiba don ha ka met u briew.
U la ong ruh ba ka Yoga ka dei ka exercise kaba myntoi bha ia ka pyrkhat pyrdain, ka bor met bor phad bad kaba pyllait ruh ia kiba bun ki jingeh kiba don ha ka bor pyrkhat.
Hadien jong katei ka prokram ka seng ka la ioh ban pynlong ia ki jingialehkai kiba la rim kiba la jan duh jait ia kaba la tip kum  ka jingialehkai Mawpoint, ka jingialeh tied Randose bad ka jingiasiat khnam ia kaba la pynlong ha Mini Stadium jong ka shnong Nongkrem hapoh Kharbuli, Nongkrem ia kaba la wan ban ai jinghikai bad ban bishar da u Bah Banniewkor bad ka Kong F.Nongkynrih.
Ki nongia shim bynta ha katei ka sngi ki la pynpaw ia ka jingsngew tynnad ban ioh ban ia shim bynta ha kitei ki jingialehkai kiba dang long thymmai ha ki wat la ki long ki jingialehkai kiba la rim bad ki pynpaw bad thrang ruh ba dei ban don noh da ki kynja lympung khnang ba ki nanglah shuh shuh ban ialehkai khambha.
Ia kitei ki prokram la ioh ban pynlong ha ryngkat ka jingiatrei lang ryngkat ka Art of Living Foundation, Shillong, ka Nehru Yuva Kendra Sangathan, East Khasi Hills, Shillong bad ka District Sports Promotion Society, East Khasi Hills District, Shillong.
Kane ka long katkum ka kyrwoh ba la pyllait da u Sports Secretary ka NYDA u Bah Westernborn Mylliemngap.
Khliehriat, 24 Jylliew:Ka seng Federation of Khasi Jaintia & Garo People (FKJGP) Bataw Unit ha ka kyrwoh khubor ba la phah lyngba u President ka Seng, u samla Deihok Sumer, ula pynpaw ka jingsngewsih halor ka jingkhlad ba kyndit jong u President ka Seng Southern Border Youth Welfare Associa tion(SBYWA) Head Quarter Bataw Elaka Lakadong & Rymbai, samla Heimonmiki L.Tariang mynhynnin ka sngi ha ka por 4 baje janmiet.
U samla Sumer ula pynpaw ba kane ka jingkhlad jong u samla Heimonmiki L.Tariang ka la long ka jingduh nong bad ka jingsngewsih ka ba khraw ym tang ia ka iing ka sem jong u bad ruh ia ka shnong ka thaw, ka dong ka shnat bad ka Jaitbynriew hi baroh ka wei namar ba u long uwei na ki samla uba shakri lem ia ka bha ka miat jong ki paidbah.
Shuh shuh kat kum u samla Sumer ula ong ba une u samla Heimonmiki L.Tariang ula long uwei na ki paralok ba u ia ieit bad uba nga shait ia phylliew jingmut manla ka por na ka bynta ka ban kyntiew ia ka bha ka miat jong ka imlang sah lang.
U samla Heimonmiki L.Tariang ula shait long ruh uwei na ki nongialam ka JYF Bataw Unit ha ki snem 2010 – 2011.
Katba ka  Ka Seng Southern Border Youth Welfare Association(SBYWA) Head Quarter Bataw Elaka Lakadong & Rymbai, ka pynpaw ka jingsngewsih ia ka jingkhlad ba kyndit jong u president ba rangbah jong ka, u samla Heimonmiki L.Tariang mynta ka sngi.
U General Secretary jong ka u samla Nam phrangmi L.Talang u la ong ba ka jingkhlad jong u samla Heimonmiki L.Tariang uba dei u President jong ka seng ka la long ka jingduh nong bad ka jingsngewsih ka ba khraw ym tang ia ka iing ka sem jong u hynrei wat ia ka seng hi baroh kawei ka sngewsih halor kane.
Kumta ka seng lyngba kane ka kyrwoh ka  pyntip ruh sha manla kiwei pa kiwei ki dkhot jong ka seng ba phin sngewbha ban iawan pynsngewlem ia ka iing ka sem jong u bad ruh ba phin ia don ryngkat ha ka sngi leit ontep ia u ha ka 25 tarik u jylliew ha ka por 1:00 baje shaneng ha ka jaka Lumjingtep jong ka Balang Presbyterian Bataw,  ong ka khyrwoh na u General Secretary ka seng, u samla Namphrangmi L.Talang.
Shillong, 25 Jylliew:Ka North Eastern Hills University (NEHU), ka la pynmih mynta ka sngi, ia ka result jong ka  Bachelor of Science (Honours)bad kumjuh ruh ia ka result jong ka  Final Year Bachelor of Science (Honours),Merit List, [Honours in BIOCHEMISTRY] bad nangta sa ka result jong ka  Final Year Bachelor of Science (Pass) [pule sla 3].
Shillong, 25 Jylliew:Mynta ka sngi ka PDF ka la wanrah ia ka jingbym shaniah shuh ia ka Chairperson (No Confidence) ka KHADC ka kong Teilinia Thangkhiew  bad ia ka Resolution katkum ka Rule 107 jong ka Assam and Meghalaya Autonomous District Council (Constitution of District Councils) Rules 1951  la leit rah da u MDC ka seng Congress na Jirang u bah Victor Ranee sha u Secretary ka KHADC.U Deputy Chairman ka KHADC uba pyniaid ia ka Dorbar mynta ka sngi u la ong ba ka  jingiakren halor katei ka phang kan long ha ka 30 tarik u jylliew, ka sngi kut jong ka dorbar mang tyngka ka KHADC  bad ha katei ka dorbar la ong ba ki MDC ka PDF kin kren hapoh iing dorbar ba kim shaniah shuh ia ka Chairperson bad la ong ba kan don ruh ka jingiatynjuh bor la ka iing dorbar kan dang shaniah ne-em ia ka Chairperson ba mynta ka KHADC.La sngewthuh ba ha katei ka jingiatynjuh bor ka Chairperson ka kong Teilinia Thangkhiew kaba dei ka MDC jong ka ARPA kan khyllem namar ba ka ARPA kam don shuh ia ka jingbun paid bad ha ka 2 tarik u jylliew la sngewthuh ba kan don ka jingiajied Chairman da uwei pat,  hynrei shuwa kane ha ka shi tarik kan don ka jingthep kyrteng ki kyrtong ban ia khun ia katei ka shuki Lamphang.
Haba kren sha ki nongthohkhubor hadien ba la wai ka dorbar, u bah Pynshngain N syiem CEM ka KHADC u la ong ba ka PDF kam don daw eiei ia ka jingtreikam ka kong Teilinia kum ka Chairperson, hynrei u la ong pat ba ka ju dei ka rukom ba haba la wan da kawei pat ka kynhun ha ka liang synshar, u Chairman ruh u dei ban dei na ka Liangsynshar.
Lah ban kdew ba dang mynhynnin ka sng u bah Gabriel Wahlang u la shah jied kum u Deputy Chairman ka KHADC bad tang shisngi hadien ba shah jied u la ioh ban pyniaid Dorbar.
Jowai,  25 Jylliew:Ka Khasi Students’ Union (KSU) JHDU kan pynlong ia ka   ‘Rynsan jingiatai nia halor ka Village Administration Bil (VAB) ka JHADC.Ia kane ka rynsan ia tai nia yn pynlong ha ka 30 tarik mynta u bnai ha District Library Mynthong, Jowai West Jaintia Hills, ha ka por 11:00baje mynstep.
Ka seng ka  khot sngewbha ia baroh ki samla pule jong baroh ki ar tylli ki District East bad West Jaintia Hills, ki riew shemphang, ki Doloi,ki Rangbah shnong, ki para sengbhalang bad ki nongmih khmat  paidbah na ka liang synshar (Ruling Party) bad na ka liang pyrshah (Opposition party) ban pyllait ia ka por jongphi ban ia wan shim bynta sha katei ka rynsan ia tai nia halor ka VA Bill.
Ka long ka kabu ia ki paidbah jong ki ar tylli ki District ban ioh sngap iaka jingiatainia lang daki khrawpyrkhat ha shwa ba ka sorkar kan phah sha u Lat ban ioh ia ka jingmynjur.
Ym lah ban len ba ka long kaba donkam shisha ba u paidbah un ioh ban ia tai sani bha ia ka namar ka long ka Stieh ia ka jaidbynriew, ong ka kyrwoh na u Bah Kwilnis Suchiang Publicity Secy KSU JHDU.Shillong, 24 Jylliew:U Sub Inspector,  u Nurul Islam uba shah kynnoh leh beijot ia ki kynthei ha Ampati ka South West Garo Hills, ula wan pyndem ha ka sngi Balang, ha kaba u la wan mih ha Kashari  District Session Court ha Shillong hadien ar snem ba u la phet rieh naduh ba la mih ka jingjia.
U Islam u don ha kti jong ka Kashari haduh 14 sngi.
U Nurul u dei u  officer in-charge ka Ampati police station bad u la shah pynngat mukotduma ba leh beijot ia ar ngut ki khynnah kynthei ha ka 13 tarik bad 31 tarik Lber, 2013.
U Nurul  u la phet rieh naduh ba la shah thwet ha ki pulit hadien ba u la phet na jaka set.
Katkum ka khubor na ki pulit, u  Nurul u la wan mih ha ka Kashari  District Session Court ha kane ka sngi Balang janmiet bad ka lok bad u khun jongu.
“U Nurul  ha ka jingwan mih jongu u la pan jamin hynrei la kyntait da ka Kashari bad la phah set 14  sngi ha ka judicial custody,"  la ong ki pulit.
Shwa ia kane, u nongiasaid ain jongu u  Krishna Sunar u la iathuh ha ki nongthoh khubor ba ka Kashari ka la ai jamin ia u da kaba hap ban buh kuna.
Lah ban kdew ba ka sorkar ka la mait noh ia u Islam na ka kam sorkar hadien ba la mih kane ka jingjia.
Ka jingweng kam ia u Nurul ka dei halor ka nongrim ba la pynngat mukotduma pyrshah ia u.
U la shah thwet halor ki kyndon 376(2) (1-a) IPC bad ka Sections 6 bad  10 ka Protection of Children from Sexual Offences Act, 2012.
Ha u  2014, u Nurul u la pan na ka Meghalaya High Court ban ai jingiada ia u, namar ba um lah ban leit mih ha u ADM, Ampati da kaba kam ba u don hapdeng ka jingma ban leit sha  Tura.
Hadien ba la pynlong ia ka jingbishar, u Justice SR Sen u la pynmih ia ka hukum ha ka 4 tarik Nailur da kaba ong, “Namar ba uba shah kynnoh u pan jingiarap na ka Kashari,  ka dei ka kamram jong kane ka Kashari ban ai katto katne ki jingiada ia u.
Namarkata, u lah ban leit mih ha u chief judicial magistrate, Shillong lem bad ki jingthoh ba biang bad u  chief judicial magistrate, Shillong un pynmih ia ka hukum katkum ka ain".
Lah ban kdew ba une u sub-inspector u la byrngem ia kitei ki khynnah hadien ba la leh ia ka kam sang.
La kem ia u Islam ha ka 1 tarik Jylliew, 2013 hynrei u la lait phet na Tura  ha ka sngi kaba bud.
hillong, 25 Jylliew:Ki MDC ka liang pyrshah ki la ther tyngeh ia u EM ka tnad khaii pateng ka KHADC u bah James Sylliang, hadien ka jingbym lah jong u ban jubab la ki kompeni  kiba  pyniar ia ka tnad treikam jong ki, ki donkam ne-em ban ioh ia ka Laisen khaii na bynta kawei pa kawei ka unit.
Haba jubab ia ka jingkylli ba la kylli da u nongialam ka Liang pyrshah u  bah Metbah Lyngdoh, u bah James u la ong  ba  katkum ka section 3A (2) jong ka ain Trading by Non-Tribal Regulation, 1954  kam shym la kdew ba ka kompeni ka donkam ban ioh laisen ia kawei pa kawei ka unit.
“Ka kompeni ka long laitluid ban treikam palat ia kawei ka unit ruh tang da kawei ka laisen khaii" ong u bah James Sylliang.
Hynrei kham hadien u bah James Sylliang u la ong ba ka Council ka la khang tala ia kawei na ki unit jong ka Meghalaya Agrovet Private Limited (MAPL) kaba don ha  Mawthei – Ri-Bhoi district namar ki jingujor ba la ioh na ki nongshong shnong katei ka thain.
U la ong ba ki nongshong shnong ki la ujor ba katei ka kompeni ka pyntuid jaboh sha ki tyllong umbam umdih kaba dei tang katei ka tyllong umbam jong ki shnong bapher bapher katei ka thain.
Hangtei ruh, ka liang pyrshah kam pat sngewhun bad ka la kylli biang hato ka jingkhang ia katei ka unit jong ka MAPL ka dei na ka daw ba kam shym la ioh laisen kyrpang na bynta katei ka unit ne ba don ki jingujor,   hynrei hadien kiba bun ki jingiakren ki  la don ki ophisar kiba suh slip nadien sha u bah James Sylliang bad hadien ba la ioh ia katei ka slip u la ieng ban jubab bad u la ong ba ka jingkhang ia katei ka kompeni ka dei namar ba kam don laisen khaii kaba ka la ioh na ka Council.
Lah ban kdew ba ka MAPL ka dei ka kompeni kaba la ioh laisen khaii na ka District Council tang na bynta kawei ka unit ban treikam kaba don ha Tdoh Umsiang, hynrei ka la plie par sa ia kawei ka unit ha Mawthei  khlem da ioh laisen khaii na ka KHADC.Kham shuwa ia kane u bah James Sylliang EM ka tnad khaii pateng u la khie bitar lep  hadien ba u MDC ka Umsning u bah Donkupar Sumer u la kylli hato ka MAPL ka don jingiadei ne em bad ka Amrit  Hatchery  bad kat kum ka jingong u bah Sumer, u la ong ba ki nongtrei ka MAPL ki dei kiba thung katkum ki kyndon ka Amrit bad ha ka juh ka por ki phong ruh da ka uniphom  kaba don da ka shap jong ka Amrit.
U bah Sylliang u la ieng ban jubab bad u la ong ba dei ban kylli jingkylli beit thik tang kaba ia dei bad ka MAPL, “Ngam treh jubab ia kano kano ka jingkylli ka bym ia dei bad ka jingkylli kaba la buh" hylla u bah James da ka jingbitar.
Shillong, 25 Jylliew:Ka FKJGP Upper Shillong Circle ka ai ka jingkyrshan kaba pura ia ka Synjuk Ki Rangbah Shnong bad Longsan jong ka Thain Upper Shillong ban pyrshah jur ia ka jingthmu jong ka sorkar jylla ba ai jaka sha ki Shipai Liengsuin.
Ka leit jingjutop lang  kaba la long mynta ka sngi  hapdeng ki Nongialam jong ka Seng bad ki Nongkitkam jong ka Synjuk Ki Rangbah Shnong bad Longsan jong ka Thain Upper Shillong ha ryngkat ka jing iadonlang ki ophisar ka A.H.& Veterinary Department kynthup ia Dr.B.Rapthap, Deputy Director,  Dr.S.Nongbet, A.H.& Veterinary Officer, Dr.R.Sumer, A.H.& Veterinary Officer bad kiwei kiwei de, ki la pynpaw ia ka jingpyrshah jur halor ka jingthmu ka sorkar jylla ban aiti noh ia katei ka jaka sha ka tnat jong ki shipai Liengsuin.
U Bah M.Nongneng u President bad u Bah G.Laloo Secretary jong ka Synjuk Ki Rangbah Shnong bad Longsan Upper Shillong ki la pynpaw ba ka Synjuk hi kan ieng pyrshah beit halor katei ka jingthmu jong ka sorkar jylla ba ai jaka sha ki Shipai Liengsuin da kaba ong ba kane kadei ka Ri Synshar Paidbah, kumta ka Sorkar ka dei ban sngap bad burom ia ka sur jong u paidbah namar ia ki Nongmihkmat la jied da ki paidbah bad ia ka sorkar la pynlong ruh da u paidbah.
U Samla Kitboklang Nongphlang, President FKJGP Upper Shillong Circle u la ong ba ka Seng hi kan ai ka jingkyrshan kaba pura ia katei ka sienjam bala lamkhmat da ka Synjuk Ki Rangbah Shnong bad Longsan Upper Shillong ban ieng tylli lang kawei bad ban pyn sngew sha ka Sorkar tang da kawei ka sur ha kaba u la ong ba lada ka Sorkar jylla ka sngew pahuh jaka bad sngew kylluid mynsiem ban ai jaka sha ka tnat shipai Liengsuin kadei ruh ban don kajuh ka jingsngew ban ai jaka sha ki trai ri trai muluk kiba donkam ia ka jaka ka puta.
U la ong ba ka sorkar kala ju ong na ka por sha ka por ba ki samla kidei ka lawei jong ka Jaitbynriew balei kam shna bad tei noh ia ki Vocational Training Centre kibapher bapher ban plie lad plie lynti ia ki khun samla kiba khlem kam khlem jam.
U la kyntu ruh ia ki Nongialam jong ka Synjuk Ki Rangbah Shnong bad Longsan Upper Shillong ba kin leit ban pynsngew ruh ia katei ka jingpyrshah ha ki Nongmihkhmat paidbah naduh u MLA& MDC jong ka Mylliem Constituency khnang ba kum ki Nongmihkhmat kiba ki paidbah jong ka Constituency ki la jied bad pyn kup bor iaki, maki ruh ki don la ka jong ka kamram ban ai ia ka jingshakri kaba bha tam na ka bynta ka bit ka biang jong ki paidbah nong shongshnong.
U Samla Kitboklang Nongphlang u la khot bad wer lang ia kiwei pat ki Seng Bhalang, naduh ki Seng Samla Shnong, Seng Longkmie bad ia baroh ki Seng Sainpyrthei kiba don ha ka thain Upper Shillong ba kin iatylli lang kawei da kaba klet noh shipor ia ka jing sngew pher Seng, Party bad jingiapher shnong hynrei ban mih shakhmat ban saindur ia ka lawei jong ka thain Upper Shillong bad ia ka Jaitbynriew hi baroh kawei, la ong ka kyrwoh na u Bah Donald Nongsteng u Geberal-Secretary  FKJGP Upper Shillong Circle.
Shillong, 25 Jylliew:Ka United Democratic Party (UDP) Youth Wing, ka la pyrshah jur ia ka kyntur pud ka Meg halaya Urban Development Authority (MUDA) sha ki shnong shabar u pud u sam ka Shillong Municipal Board (SMB).
U MLA ka Mawlai u president ka UDP Youth Wing u Bah Embhahlang B.Syiemlieh u la ong, “Ka UDP ka pyrshah jur ia ka jingwan tam pud ka MUDA sha ki shnong khapsor bad ki jaka shabar u pud u sam ka Shillong Municipal Board.
"Ka MUDA lyngba ka jingpynbna ka la kam ba ki jaka kum ka Upper Shillong, Mylliem, Mawlai, Nongthymmai, Nongrah bad kiwei kiwei kin hap ha ka MUDA nalor kiba  don ha ka Municipal.
Ka UDP Youth Wing ka la ong ba ki paidbah ki iakynduh jingeh ia kane ka jingleh ka MUDA ha kaba  ki leit pan jingbit ban ring bording na ka MeECL, ki shah kyntait mardor lada kim pat ioh shwa ia ka jingai jingbit shna ing shna sem na ka MUDA.U Bah Syiemlieh u la ong ba ka Mawlai kaba hap shabar u pud u sam ka Municipal pynban ka MUDA khlem da iasyllok bad kynjoh ktien shwa bad ki bor pyniaid shnong ka la leh la ka mon lajong.
U la  byrngem ba un sa khot jingialang shen ban iakren ia kane ka kam ban shim ia ka rai kaba tyngeh.
Jowai, 25 Jylliew:Hadien ka jingthwet jur ki pulit ka West Jaintia Hills District Jowai, ia ki nongtuh nongkhyndang dukan ha ka nongbah Jowai, mynta ka sngi ki la ioh ban kem ia kumba 7 ngut ki khynnah kiba don kti barabor ha katei ka jaitkam.
Kitei kiba shah kem ki dei kiba don dang ha ka rta kaba hapoh ka14, 13, 12 bad 9 snem.
Ki pulit ki la ioh kem shwa ia ki lai ngut hynnin ka miet; hadien ba la lap ia ki da kawei ka longkmie katba ki dang khyndang ia kawei ka dukan die jingbam ha Ladthalaboh.
Lyngba kitei ki 3 ngut la ioh ban kem sa ia ki paralok jong ki sa 4 ngut.
Shillong, 25 Jylliew:Ka dor jong u synsar ka la  kham kiew mynta ha iew dielang ha Maw iong katba ka sla tyrpad ka don ar jait ki dor kaba bha bad kaba kham sniew.
Haba u Rupang u la ioh ban iakren ia u malik thied synsar bad sla tyrpad ha katei ka iew, u Amin der Das u la la iathuh ba ia mynta, ka dor jong u synshar ka shong la ka dor katkum na ki thain bapher bapher ka ri Khasi bad Jaintia.
“Mynta ngi thied T.85 shi kilo u synsar na thain Pynursla namar ba u kham bha ba lyngkot ki dieng, bad duna syntiew, katba ka dor u synsar na thain Mawsynram ka kham duna bad la thied ha ka dor T.83 shi kilo", la ong u Das uba la ju thied synsar bad sla tyrpad la slem naduh u snem 1988 ha kane ka iew.
U Das u la iathuh ba ia ka sla tyrpad, pat la thied ha ka dor T.35 shi kilo na ka bynta kato kaba khlem don dieng katba kito kiba don dieng la thied tang ha ka dor T.20 shi kilo.
Katkum ka jingiathuh une u malik, u synsar ba kham bha ba ju wan poi sha kane katei ka iew dielang u dei na ka thain Jaintia Hills, Balat, bad ka thain Pynursla bad ruh na thain Ri-Bhoi.
“Mynta ym pat ioh synsar thymmai, ngi thied ia u synsar ba buh stok ki briew bad shi sngi shi sngi la ioh ban thied shi trok eiei", la iathuh shuh u Das bad  kumjuh ruh ka sla tyrpad.
Haba kylli kaei ka daw ba jur ka jingdawa synsar ha ka ri India, u Das u la iathuh ba ka jingdawa synsar jur bha namar ba ha kiwei ki jylla jong ka ri India ym ju mih synsar lait noh tang ha Meghalaya, katto katne ki bynta ka Assam, Manipur katba sha kiwei ki jaka ym mih synsar.
“Lada dei ka iing Khristan ne Hindu, ne Muslim ne, ngi donkam ban don synsar ban pynkhuid ia ka iing", la ong u Das.
Dei na kane ka daw, bym don synsar ne bym mih sha kiwei ki jaka ba ka jingdawa synsar ka jur bha na kane ka jylla, u la iathuh bad bynrap ba ha kiwei ki jylla sha ri thor, la pyrshang ban thung hynrei um mih namar ba duna um namar ba u synsar u dei jingthung ba donkam shibun ka um.
Ha kawei ka liang, u Das u la iathuh ba u soh mrit ruh u don la ki jong kid or.
U sohmrit khlaw u kham rem dor shibun ia u soh mrit bam.
“Mynta ka dor jong  u soh mrit khlaw ka la poi sha ka T.580 shi kilo katba u sohmrit bam la thied T.420", u la ong.
Haba kylli kaei ka jingtip ba ka dor ka iapher hapdeng kine ki  sohmrit, u Das u la iathuh ba u sohmrit khlaw u kham rem dor namar ba ki pyndonkam ban shna dawai katba u sohmrit bam, la pyndonkam beit tang ban bam.
Shillong, 26 Jylliew:Ka surok PMGSY Wahlakhiat ha ka jing pynjulor ka mariang naduh ka 3 tarik Jylliew, 2015 ka la duh bad kylla long Mawjynthut ia ka leit ka wan u paidbah nong shong shnong ha ka liang ka kit ka bah bad ruh ia ki marbam mardih bad ruh kiba pang ba shitom.
Ha ka jingpynlait khubor, u Rangbah Shnong Wahlakhiat u Bah J Ryndong u la ong ba kane ka jingshah pynjulor ka mariang, ka la buh jingeh ia ki kali ban iaid haduh ba don kiba dang sahkut ha shnong.
U Rangbah Shnong u la ong ba la dep iakren ia u MLA ka thain u Bah Remington Pyngrope bad ia ki bor ba dei peit hynrei haduh mynta ka surok kam pat don satia ba shna.
U la ong ba u kontraktor ba pyntrei ia katei ka surok u la ai daw ba jur palat u slap ym long ba trei.
Ha ka jingshisha u slap ba wan ha kine ki sngi um dei satia uba ther hynrei tang u lap praw ba mulu mala uba wan teng shiteng kynta eiei kum u lap jingkyrkhu, la ong u Bah Rangbah Shnong.
Halor kane ka jingsniew ka surok, ka Balang Presbyterian ha ka 22 tarik Jylliew, 2015 ka la noh synniang da ka jingtrei mon sngewbha kum shi bynta ban iatynrong lem ia katei ka jingeh kaba ki paidbah nongshong shnong ki la iakynduh, la ong u Bah Ryndong.
Da kane ka jingpynmih khubor, u Rangbah Shnong u la kyrpad ia ki bor ba dei peit ba kin shim khia ban pynshna noh ia katei ka surok khnang ba ki paidbah kin lait na ka jingeh.
Shillong, 25 Jylliew:Ka CSWO ka la byrthen ia ka jingioh jamin jong u pulit leh beijot kynthei bad ka la pynpaw ia ka jingsngew khia jur ba u SI barim u Nurul Islam u la ioh ioh jamin bad la weng ia ka kynnoh leh beijot ha ka 24 tarik Jylliew 2015 ha ka Kashari District Sessions Court ha Shillong.
Ha ka kyrwoh ba la pyllait, ka president ka CSWO ka Kong Agnes Kharshiing ka la ong ba kane ka dei ka jingdkoh ha ka liang ka tnad kaba pynshitom ia utei u nong leh bymman bad na ka liang ka seng ka pyrshah jur ia kane ka jingioh jamin namar ba ka long kumba pynshlur ban leh beijot.
“Une u SI uba la tip bha ia ka ain u la phet rieh bad la wan paw biang hynrei la ioh jamin pynban bad kam don satia ka jingtuklar wut wut na ka liang ki pulit ka East Khasi Hills", la ong ka Kong Kharshiing bad bynrap ba kane kan buh ia ka nuksa kaba sniew bha hadien habud.
“U nongleh beijot, u la leh ia kam bymman bad u la phet rieh bad wan paw biang bad u ioh jamin da kaba suk", la bynniaw ka CSWO.Ha ka jingshisha ka bor ba dei peit, ka la dei ban pynphikir ia ka tnad pulit halor une u pulit phet rieh ha ka por ba pan jamin na ka Kashari hynrei khlem leh ia kane ban pyntip sha ki pulit ba u la pan jamin ka Kashari.
"Ka long ka bym lah long ia u IO (Inquiry officer)  ban ieng bad ap ha Kashari ia u nongphet rieh uba pan jamin na Kashari bad ka dei ka kamram ba dei peit ban pyntip sha ki pulit ba u thmu ban pan jamin khnang ba ki pulit kin leh ia kaba donkam pyrshah ia u", la ong ka Kong Kharshiing.
Ka jingioh jamin u pulit SI ka pyni ba ka ain ka iapher bad u riew paidbah bad lada ka long kumno kam don ka jingbishar hok, ka la ong.
Kiba heh ba hain ki la ioh rieh tngen pynban ha ka ain katba kiba rit baria ki shah tangon jem.
Ka jingleh thombor ia ki kynthei ne ia ki khynnah ka dei ka kam beain kaba shyrkhei bad ka CSWO ka kyrmen ba kum kane ka jingjia kan nym jia biang namar ba kane kan buh ia ka dak iong halor ka rukom bishar ban ai ia ka jingbishar hok.
Shillong, 26 Jylliew:U Myntri ka tnad ka koit ka khiah ka sorkar pdeng u  Jagat Prakash Nadda hynne ka sngi Thodieng u la kular ba ka sorkar kan shim khia ban pynkup bor laitluid noh ia ka North Eastern Indira Gandhi Regional Institute of Health and Medical Science (NEIGRIHMS).
Haba kren mynta ka sngi, ha ka jingwan jngoh jongu ia kane ka hospital hadien ba la wai ka jingialang ka Governing Council ka NEIGRI HMS, u Nadda u la ong ba ka jingpynbna ia ka NEIGRIHMS kum ka met kaba laidluid ka donkam ia ka rai jong ka kynhun myntri ka sorkar pdeng bad da ka ain  jong ka parliament.
U la kular ruh ban theh ia ki jingdonkam jong kane ka hospital khnang ba kan lah ban iaryngkat kyrdan bad kiwei pat ha ka ri bad ka pyrthei.
U la kyrmen ba ka NEIGRIHMS kan long iaid sted bha ha ka rukom ai jingsumar katkum kane ka juk stad.
U myntri ka tnad ka koit ka khiah u la ong ba hapoh ka jingialam jong u myntri Rangbahduh ka ri u Narendra Modi u la kwah ban kyntiew ia ka ioh ka kot jong kane ka thain Dong Mihngi  bad ka ri baroh kawei.
U Nadda uba la wan jngoh ha ka sien ba nyngkong ia kane ka jylla, u la ong ba ka sorkar kan pyrshang ia baroh  ki bor ban kyntiew ia kane ka jaka sumar ha kane ka thain ban long ia ka kum kawei na ki jaka sumar ba pawnam ha ka ri bad ha ka pyrthei.
U la ong ba un peitngor bha ia kane ka jaka sumar khnang ba kan lah ban pyntreikam wut wut.
Katba ka MP ka Kong Wansuk Syiem kaba dei ka dkhot jong ka Governing Council ka la ong ba ka jingialang ka long kaba seisoh bha, ha kaba la iakren shibun ki kam jong kane ka hospital.
Katba u myntri ka koit ka khiah na  Arunachal Pradesh u Rajesh Tacho u la kyrpad ia ka sorkar Meghalaya ba kan ai jaka ban shna iing ia ka sorkar Arunachal Pradesh khnang ba ki briew na Arunachal Pradesh kin wan ban shah sumar ha  NEIGRIHMS kin ioh ban sah.
Shillong, 25 Jylliew:Ka jingujor ka CSWO pyrshah ia ka jingbam ar maloi jong ki MLA bad MDC ka la dang sahkut ha ka tnad tnad kam pohiing jong ka sorkar pdeng.
Ha ka jingshisha ia kane ka kam, la pynlong ia ka jingbishar bunsien ha ka Meghalaya High Court.
Ka Kong Agnes Kharshiing ka president ka CSWO haba iathuh halor kane, ka la ong ba katkum ka jingiasaid mynta ka sngi, la iathuh ba u Lat barim ka jylla u la dep phah ia kane ka jingujor ka Kong Kharshiing sha ka tnad kam pohiing ka sorkar India ban bishar ia kaei kaba dei ban leh.
Hynrei kaba sngew lyngngoh ka long ba haduh mynta ka dang sahteng bad ki khlem pyntip ruh ia ka Kong Kharshiing ba la phah sha ka tnad kam pohiing.
Ki khlem pyntip halor kane ba la phah sha ka sorkar pdeng bad nga la pan RTI mynta halor kane ka kam ban lap ia ka jingshisha", la ong ka Kong President ka CSWO.Ka President ka CSWO ka  la ujor Pubic Litigation Interest (PIL) pyrshah ia ka jingnam ar maloi ki MLA/MDC ha u snem ba la dep.
Kham mynshwa ka kong Kharshiing ka ladep  phah ka jingujor halor ka jingbam ar maloi ki MLA/MDC sha u Lat barim ka jylla u Dr KK Paul ha ka 8 tarik Kyllalyngkot 2014 hynrei haduh mynta kane ka kam ka dang sah teng.
Ki MLA/MDC kim dei ban shakri ar kynrad namar katkum ka riti synshar ka ri India la kdew ba uno uno u MLA ne u MP jong ka Lok Sabha ne u MP ka Rajya Sabha uaba dei u nongmih khmat paidbah um lah ban shakri ar kynrad na ban shim jingmyntoi da kaba bat artylli ki kam.
Hynrei hangne, ki MLA/MDC ki bam ar maloi ha ka jingshakri paidbah da kaba shakri ar kynrad bad kane ka la long kumba pynkhein ia ka ain jong ka riti synshar ka Ri India.
Hangne ha Meghalaya ki don phra ngut ki nongmihkhmat bam ar maloi kum ki MLA bad MDC ha kajuh ka por bad kine ki kynthupia u bah Sanbor Shullai ka NCP, bah Metbah Lyngdoh ka UDP, bah Brolding Nongsiej ka UDP, bah K P Pangniang ka HSPDP, bah Ardent M Basaiawmoit ka HSPDP, u bah HDR Lyngdoh ka Congress, bah Pyn shngain N Syiem ka Congress bad u bah Stephan Mukhim.
Shillong, 25 Jylliew:Shipor ka iing dor bar ka KHADC ka la khluit tar mynta ka sngi ha ka jingiakren ia ka phang, ba la wanrah da u bah James Ban Basaiaw moit, MDC ka Mawkhar, halor ka jingpynbna ka Synjuk Ki Rangbah Shnong ha ka dorbar bah ka Bri u Hynniewtrep kaba la long ha ka 30 tarik u jymmang, 2015 ba la mynjur ia ka Village Administration Bill, katba ka dorbar ka dang iaid shaid shaid.
U bah James Ban u la pan jingshai na ka EC, balei la pynbna ba la pass ia katei ka Bill, ha katei ka sngi katba ka jingia kren ha ing dorbar ka dang iaid ym ba la pass ia ka, u la pynsngew ba katei ka dei ka jingshah ialam bakla ki Rangbah Shnong ha ki katto katne ki MDC.Haba ia shim bynta lang ha ka jingiakren ia katei ka mat u bah Tein well Dkhar, MDC ka Shella u la ong ba lymda dei ba la phah jingtip da ki MDC, ki Rangbah Shnong kin ym nud ban pyrta ba la pass ia katei ka Bill kaba la pynkmen ia u paidbah ba wan sha katei ka Dorbar bad u la ong ruh ba ka jingphah jingtip kan ym dei na ka liang ka ARPA, katkum ka jingkren u bah Tein la sngewthuh ba u kynnoh ba dei ki MDC ka PDF kiba la phah jingtip sha ki Rangbah Shnong , “Ngam dei uba jler, ngam nud ban thok ban shukor ia ki paidbah" ong u bah Tein uba la thalain tyngeh, namar ba la phah jingtip ba baroh 30 ngut ki MDC ki la pass ia ka Bill.
U bah K.P Pangniang, MDC ka Rambrai haba ia shim bynta lang u la ong ba ka la mih ka jingkynnoh na ki paidbah ba ki Rangbah Shnong ki la ialam bakla ia ki da kaba pynbna ba la pass ia katei ka Bill, hynrei u la ong ba ha ka jingshisha ki dei ki MDC kiba phah jingtip kiba la ialam bakla ia ki Rangbah Shnong.
U bah Pangniang u la dawa ba dei ban thaw da ka kynhun tohkit ha kaba ki dkhot ki dei ban long na baroh ar liang na ka kynhun synshar bad kynhun pyrshah ban lap mano bap hah jingtip bakla sha ki Rangbah Shnong.
U bah Adelbert Nongrum u la ong ba lada dei ba u shakri u leh ia kiba kum kitei ki kam, ki ju  pynshitom ia u, kata ban pynsangeh treikam shipor , ne wat ban beh kam ruh bad u la dawa ba dei ban tohkit beit ia katei ka jingjia ha ka 30 tarik  khnang ba kan ym jia shuh hadien habud.
U bah Metbah Lyngdoh, nongialam ka Liang pyrshah u la ong ba ka dei ka jingialam bakla da ki katto katne ki MDC ia ki Rangbah Shnong ban ialam bakla ia u paidbah.
U bah Pyniaid S Syiem, MDC ka Mawryngkneng u la ong ba nangne shakhmat ka la dei ia baroh ki MDC, ki ophisar ne ki nongthohkhubor ba ki dei ban pynlip ne buh sha kawei pat ka jaka ia ki Mobile phone jong ki ha ka por long Dorbar khnang ba ki jingiakren kiba dang iaid ha Dorbar kin ym mih shabar katba dang iaid ka jingiakren.
Lah ban kdew ba ha ka por ba u bah Teinwell Dkhar u dang kren halor katei ka bynta, kiba bunbah ki MDC ki la ia rkhie hapoh ing dorbar, hynrei ha katei ka por u bah Mansturdy Nongrem, CEM barim u la ieng na jaka shong jong u bad u la ujor ha u Deputy Chairman ba ym dei ban ia rkhie hapoh ing dorbar bad ha katei ka por ka la mih ka jingiathalain nia kaba la pynkhluit tar ia ka ing dorbar shipor.
Hadien ba ki MDC ka liang pyrshah ki la dep pyni ia ki nia ki jutang jong ki u EM ka tnad Elaka u bah Lamphrang Blah u la ieng ban ai jingshai  bad ha katei ka por ruh ka ing dorbar ka la khluit biang sa shisien, hynrei u Dy.Chairman um shym la ailad shuh ban ia kren namar ba ka por ban ia kren ha ing dorbar kam shah shuh namar ba ka la poi sha ka 4 baje tam, kumta la weng noh ia katei ka mat ia kren.
Shillong, 26 Jylliew:Ki pulit ka Sohra Sub Division ki la pynlong ia ka jingrakhe ia ka sngi pyrshah ia ki drok ha ka 25 tarik Jylliew ha skul St.John Bosco Boys Higher Secondary School, Maraikaphon.
Ha kane ka sngi u Bah Ian Swer, MPS, SDPO ka Sohra u la iadon bynta lang lem bad ka jingdon lang u OC Sohra Police Station.
Ha kane ka sngi, la pynshai ia ki paidbah bad ki khynnah skul ba kin kiar na ki jingsniew bad ka jingpyndonkam ia ki drok ka dei ka jingsniew kaba shyrkhei ha ka imlang sahlang.
Ha kane ka jing pynshai paidbah,  la ioh ia ka jingkren u Bah Swer u SDPO, ha kaba la  wan sngap ki khynnah skul klas VIII haduh XI.U Principal ka skul u Fr Patrick Nongrang u la ai ia ka jingpdiang sngewbha ha kane ka prokram  bad kyrmen ba kum kane ka prokram kan long biang ha ki sngi ban wan na ka bynta ka jingbit jingbiang jong ki paidbah bad ki khynnah skul.
Kane ka long katkum ka jing pynlait khubor da u Bah Ian Swer, MPS u SDPO ka Sohra.
Shillong, 5 Lber:U Myntri Rangbah ka jylla u Dr Mukul Sangma u la ai ksai ba ka sorkar kan pyntreikam da ka rukom kaba ryntih ia baroh ki kam hikai ha ki skul.
Ia kane u Myntri Rangbah u la pynsngew hakhmat ki nongialam ka JACATAM ha ka jing iakynduh kaba la long mynta ka janmiet.
Katkum ka jingia thuh u Publicity Secretary ka JACATAM u Babu Kular Khongjirem, u Myntri Rangbah u la kane ka jingong jong u Myntri Rangbah ka long ban iaid shakhmat na ka bynta ban shimti ia baroh ki kam hikai jong ki skul ha kane ka jylla kumba la dawa da ka JACATAM.“Ka sorkar kan bishar bniah ia kane ka kam bad kan leh ia kaba donkam kloi katba lah", la iathuh u Babu Khongjirem katkum ka jingkular jong u Myntri Rangbah.
Ha kajuh ka por, u Myntri Rangbah u la kular ba un khot biang ia ka jingialang bad ki nongialam ka JACATAM hadien ba kut ka dorbar mang tyngka ban iakren kham bniah ia kane ka kam shwa ban iaid sha kaba kut.
Kham mynshwa na ka liang u Director ka DSEL u la dep phah ia ka jinglap ne ka kaiphod na ka jingwan jurip na kiwei ki jylla halor kumno ban shimti noh ka sorkar ia baroh ki kam hikai ne provincialisation ha kane ka jylla.
Shillong, 5 Lber:Ka sorkar jylla ka la pynthikna ba kan leh sted ban pyniaid wut wut ia ki 21 tylli ki Bill ka KHADC kiba shu sop bthuh la bun snem ka phail ka sorkar jylla kynthup ia ka Khasi Hills District (Village Ad ministration) Bill, 2014 kaba dang shu pdiang dang shen da ka Khasi Hills Autonomous District Council (KHADC).
Ia kane ka jing pynthikna, la pynsngew da u Myntri Rangbah ha ka jingiakynduh jong ka kynhun ba la ialam da u CEM ka KHADC u Bah Adelbert Nongrum bad u Dr Mukul Sangma hynne ka sngi.
“U Myntri Rangbah bad ka tnad District Council Affairs ka la pynthikna ia ngi ba ki Bill kiba sahteng yn pyndep noh kham kloi," la ong u Bah Nongrum hadien ba la iakynduh ia u Myntri Rangbah.
U la iathuh ba baroh ki don 21 tylli ki Bill ka KHADC kiba sah la bun snem naduh u snem 1994.
Kine ki 21 tylli ki bill ki dei kiba la shah pynphai ha ka DCA sha ka KHADC.“Ngi la mynjur ba kan don ka jingiatreilang hapdeng ka Council bad ka sorkar jylla", la ong u CEM.Ha kawei ka liang u Myntri Rangbah u la ong ba ka tnad DCA ka la pynphai ia ki Bill namar ba ka donkam ban phah pynbeit ia ki jingduna bad ki jingtam.
Hynrei kaba sngew phylla ka long ba u myntri ka tnad DCA u Bah HDR Lyngdoh uba dei u MDC bad MLA ka Congress u khlem don lang ha kane ka jingiakynduh.
"Ngim tip balei um wan u Bah HDR Lyngdoh hynrei ka dei ka kamram jong u Myntri Rangbah ban leh ia kaba donkam", la ong u CEM.U CEM ka KHADC u la ong ba ka jingiakynduh ia u Myntri Rangbah, kam dei namar ka jingtynruh ka liangpyrshah ka People’s Democratic Forum (PDF).
"Ha ka jingshisha ngi la pan sngi ban iakynduh ia u Myntri Rangbah la kham slem hynrei um pat lait bad mynta u la pdiang ia ka jingpan sngi ban iakynduh ia u" la ong u CEM.Ki Bill kiba sahteng ha ka sorkar ki long KHADC (Regulation and Registration of Marriage and Divorce) Bill, 2005,  United Khasi Jaintia Hills District  (Trading by Non Tribals) (Eight Amendment) Regulation Bill, 2011, KHADC (Nomination and Election of the Syiem, Deputy Syiem bad Electors of Nongstoin Syiemship) (Second Amendment) Bill, 2013, KHADC (Allotment, Occupation or Use or Setting Apart of Land) Bill, 2014 bad kiwei pat.
Shillong, 4 Lber:Ka sorkar jylla lyngba ka tnad Taxation, ka la kamai khajna haduh T.1 klur tam na ki ar tylli ki mar rep na kane ka jylla kata na u synsar bad ka sla tyrpad.
Katkum ka jingtip ba la ioh da ka ain wad jingtip ia kine ki ar tylli ki mar, na ka tnad Taxation ka jylla, la pyni ba ka jingioh lum khajna na kine ki ar tylli ki mar, ka iapher na u snem sha ka snem hynrei kam ju duna ia ka klur.
Ha u snem 2012-13, la pyni ba ka tnad ka la ioh kamai khajna T.1,50,70,656 klur na kine ki mar, katba ha u snem 2013-14 ka la ioh ban lum haduh T.1,09,34,096 klur.
Kumjuh ha u snem 2014-15, ka tnad Taxation ka la ioh kamai na kine ki mar, haduh T.1,38,72,522 klur.
Haba shu peit, ka la don ka jingiapher ia ka rukom lum khajna tang na malu mala na kine ki ar tylli ki mar kiba pynmih bha ha kane ka jylla.
Hynrei katkum ka jingtip, ba la pan, ka tnad Taxation kam shym la lah ne ai ia ka dor katno ka shim ha ka shi kilo ia kine ki mar hynrei la shu pyni kyllum.
Ym tang katta, ka tnad kam shym la don jingtip eiei ruh haduh katto ton ne kilo ka jylla ka la pynmih ha ka shi snem ia kine ki mar.
Ha ka jingkhein la pyni ruh ia ka jingiapher ka jingioh lum khajna na kine ki mar, kaba long hapdeng T.41,36,560 lak ha u snem 2013-14 bad T.29,38,426 lak ha u snem 2014-15.
Ka rukum lum khajna ia kine ki mar, kam dei na ki khyrdop hynrei lyngba ki jingkit ba shalan shabar, bad ka jingpyndap ia ka P-Form da ki nongshalan.
Ia u synsar la pynhap ha ka kyrdan N0-20 katba ia ka sla tyrpad la pynhap ha ka kyrdan N0.89 ka Schedule II jong ka MVAT Act.
Shillong, 4 Lber:Ka HNYF Kynshi circle ka la dawa na ka sorkar ba kam dei ban pynkhih ia ka Residential Skul na ka shnong Maw langren.
Ha ka shithi ba la phah sha u symbud Myntri rangbah ka jylla ba peit ia ka pule puthi Dr RC Laloo mynta ka sngi, ka HNYF Kynshi ka la ong ba ka sorkar ka dei ban shna beit ha shnong Mawlanngren ia kane ka skul, bad ym dei ban kynriah sha Lawbyrtun ka shnong kaba don ki shnong ba marjan tang saw tylli eiei katba ka shnong Mawlangren ka dei ka jaka pdeng ia baroh katei ka thain Mawthadraishan Block.
Ka seng ka la ong ba u Deputy Commissioner ka West Khasi Hills ruh u la dep pynbiang nadong shadong ban shna ia katei ka skul ha Mawlangren kaba la ai sngewbha ia ka jaka da ka Hima Nongkhlaw ha ka jingheh kaba 20 akar.
Ka la ong ba ka ophis jong u SDO (PWD) ka Nongstoin u la dep ia ka jingdonkam naduh ka 12 tarik Nailar, 2013 bad la dep phah sha u Principal secretary ka tnad pule puthi naduh ka 28 tarik Naiwieng 2013.
Hynrei kaba sngewsih ka long ba wat la dep mang pisa ia kane ka skul hynrei haduh mynta khlem pat lah ban sdang ia ka kam, la ong ka seng ha ka shithi sha u Symbud Myntri Rangbah.
Ka seng ka la pyrshah jur ruh ia ka jingtuklar u MLA ka Nongstoin u Bah Hoping Stone Lyngdoh ia ka jingthmu ban shna ia katei ka skul ha Mawlangren (Umjei) ban rah syndet sha shnong Lawbyrtun, uba dei u MLA nabar ka Mawthadraishan.
Ia kane ka jingthoh  ka seng  la phah da u president bad secretary.
Shillong, 5 Lber:U Myntri Rangbah ka jylla u Dr.Mukul Sangma u la kyntu ia ka bor pyniaid jong ka NEI GRIHMS ban pynkiew ia ka jaka pule doktor MBBS na 50 sha ka 100 ngut, da kaba iasaid tyng eh bad ka sorkar pdeng ba kan pynbiang ia ki jing donkam jong kane ka jaka sumar kaba heh ha kane ka thain.
U Myntri Rangbah u la ong haba kren mynta ka sngi Palei ha ka jingialang ba shisien shisnem jong kane ka hospital kaba don ha Mawdiangdiang, Shil long.
Ha kane ka sngi u Myntri Rangbah u la sam ruh ia ki syrnod sha ki samla ba la pyndep ia ka jingpule MBBS, B.Sc Nursing bad ki Post-Graduate lem bad u director u Prof.
