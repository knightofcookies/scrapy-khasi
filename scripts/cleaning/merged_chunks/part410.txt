Ha ka jing ïalam u Rangbah Shnong, ka Seng Long kmie bad ki Samla katei ka shnong ha ka 31 tarik u Jymmang 2023 ki la mih paidbah ban ker ïa u Transformer hapoh katei ka shnong shi bynta ban phikir na ka bynta ka jingshngaiñ ki khyllung ki khynnah bad ki jingri jingdup hapoh katei ka shnong.
Kumba la pynpaw da ka Shnong bad ka Seng Longkmie, ka daw kaba ki la mih ban ker ïa utei u Transformer hapoh katei ka shnong, ka dei namar ba ka tnad MeECL kam shym la ker satia ïa utei u Transformer bad bunsien kum ki Longkmie longkpa ki pynpaw ka jingsngewkhia ba ioh ka mih kano kano ka jingjia ba sngewsih.
Shillong:Ka Cherra Presbyterian Secondary School Past Pupils Association, ka pyntip bad iawer ia baroh ki para khynnah pule barim ka skul ba kin sngewbha ban iapoi khnang, sha ka jingiakynduh (meeting) ka ban long ha ka 6tarik Jylliew 2023, ha ka por 12:30 noh phai sngi ha hall jongka skul ban ioh iathir ia ki kam badonkam ha kaba ban lah ban pyntyllun ia ki shalyntem ka Association, namar khlem ka jingdon ryntih jong baroh ka long ka jingdkoh ia ki jingthmu ka Association.
Imphal: Ki Pulit jong ka jylla Manipur ha ka sngi Thohdieng, ki la pyntip ba haduh kumba 140 tylli ki tiar siat, la wan ban pyndem ha bun tylli ki jaka jong ka Manipur, hadien ka jingkyrpad jong u Myntri kam Pohiing ka Ri u Amit Shah.
Ki 140 tylli ki tiar siat ba la wan ban pyndem, ki kynthup ia ki 20 tylli ki suloi SLR, 303 rifle, 9mmpistol, carbine, AK, stungun, INSAS rifle, Ismoke gun, NSAS LMG,.32 pistol, M16 rifle, ki tear gas, JV bad ki pistol shna hi nalor ki grenade launcher, la iathuh ki khubor Pulit jong ka Manipur.
Ha ka sngi Palei, u Myntri kam Pohiing jong ka Ri, u Amit Shah u la ong ba kito kiba rah ia ki tiar ki dei ban wan pynphai noh biang, ha khmat ki Pulit jong ka jylla.
U Myntri ula pyntip ruh ba ka Sorkar Pdeng ka la thung ia ka komiti ka ban khlieh da u nongbishar bala shongthait, ban tohkit haba iadei bad ka thma iapher jaidbynriew ha jylla Manipur, kaba la shim ruh ia bun ngut ki mynsiem briew ba lui lui bad pynjulor ruh ia bun bah ki nongkynti, ki ïing ki sem.
Haba kren sha ki lad pathai khubor, u Amit Shah, u la ong ba ka kynhun Central Bureau of Investigation (CBI) ruh kan tohkit haba iadei bad ki kam pyntriem kiba mih ha kane ka thma iapher jaidbynriew ha jylla Manipur.
U la kular ruh ia ki paidbah ka jylla ba ka jingtohkit ka dei ban long ka bym iashah liang ne ñiew poh ia kino kino ki Jaidbynriew bad ia ki briew kiba donkti kin ngat ha ka jingpynsaja kaba tyngeh.
U Amit Shah ula ong ruh ba ka Sorkar kan leh da kaba tyngeh ia ki kynhun kaikhlaw kiba pynkheiñ ia ka kyndon soskular SoO (Suspension of Operation).
U Amit Shah u la don ha Imphal ha ka jingleit iuhkjat ba saw sngi jong u, ha kane ka Jylla, ba ia kulmar.
Shillong:Ka khubor kaba pynpar niang khriat ha kaba ïa uwei u khyllung shynrang uba dang shu dep kha la lap da ki pulit kaba ha ka met jongu, la lap ïa ki dak shah dait ha ki ksew hadien ba la dep bret hapoh kawei ka jaka kaba ha Shnong ha Lumkhyriem.
Na ka liang ki pulit ki la ong ba ïa ka met jong utei u khyllung, uba dang hapdeng ka 2-3 sngi naduh ba la kha, la lap ba la sop ïa ka met jongu, da ki dkhiew bad ki khniang bad da ki dak ba shah dait ha kiba bun ki jaka halor ka met jong u.
Ha kaba nyngkong la lap ïa ka met utei u khyllung da ki khynnah katei ka shnong kiba la kum ïuh halor ka met utei u khyllung hadien ba ki ksew ki la paring ne rah ïa itei i khyllung sha ka jaka khlaw kaba marjan.
Ïa ka jingkhmih bniah ïa ka met ne ka post mortem examination yn sa leh hapoh NEIGRIHMS ban pynthikna ïa ka daw ba shisha jong ka jingïap utei u khyllung, ong ka tyllong khubor.
Shillong:Ha ka jingjia ka la pynkyndit ïa baroh, haduh 15 ngut ki Khynnah kila shah leh khlemakor bad leh beijot ha uwei u briew tang hapoh ka shisnem ha kawei ka shnong ha West Khasi Hills District.
Kane ka jingjia ka la paw pyrthei ha dien ba uwei u Khynnah 10 snem ula kylla sohpdung ha une u briew.
Katkum ka khubor, une u briew ula sdang ban leh ïa kane ka kam bymman naduh u snem 2022 tad haduh ba kut jong u bnai Jymmang 2023.
Ka khubor ka ïathuh ba ha ka 29 tarik Jymmang, une u khynnah ba shah leh beijot ha une u briew ula pyntip ïa ka jingjia sha ki bahaïing kiba la ïalam ïa u sha Nongstoiñ Civil Hospital ban phah khmih ha ki doktor.
Hadien ba leh medical checkup, ki doktor kila pynthikna ba une u khynnah ula shah leh beijot bad dei hangne ba la mih ka kyrteng jong une u nongleh bymman.
Ki Pulit ka West Khasi Hills kila leit kem ïa une u briew uba kyrteng u Meban Shangoi ha ka 31 tarik Jymmang ha ka jingïadon lang u Sordar ka Shnong lem bad ki riew rangbah ka shnong.
Katkum ka jingïathuh u Sordar, ka Shnong ka la khot ïa ka dorbar ha ka sngi Palei ban ïakren ïa kane ka kam.
Ka dei ha kane ka dorbar ba sa 14 ngut ki khynnah kila phla ba ma ki ruh kila ngat ha kajuh ka apot ha ka kti jong une u juh u briew.
La shem ruh ba napdeng kine ki 14 ngut ki Khynnah, iwei i dei i Pyrsa jong une hi u briew.
Khliehriat:Ka Seng FKJGP Khliehriat Circle hapoh ka jingialam u Mishal Chyrmang, President ka Seng FKJGP- Khliehriat Circle, ryngkat ka jingsynran u bah D.S War Chief organizing secretary FKJGP-Jaintia hill Zone, u bah Marhok Marboh Vice President FKJGP-Jaintia hill Zone bad ki dkhot ka Seng, mynhynnin ka sngi, ki la iakynduh ia u DC ka East Jaintia hill haba iadei bad ka jingdawa ba la slem jong ka Seng kata ban maramot noh ia u wei u surok NH6, ba la twa ha ka Shnong Byndihati ha shwa ban poi ka Infiltration Umtyra, East Jaintia Hill.
Ha kane ka kynti ka seng ka la aipor shitaiew ia ka NHAI lyngba u DC East Jaintia ban maramot ia utei u Surok uba la twa, shiteng ki bynta jong utei u Surok bad utei u Surok ula kylla One Way mynta la katto katne snem.
Une u Surok ym tang ba u dei u thied snam jong ka Meghalaya, hynrei u dei ruh ha kajuh ka por u thied snam jong kiwei ki Jylla ka thain Shatei Lam mihngi.
Ka jing ai por, ka Seng mynta ka kynti, ka dei namar ba ia kane ka mat ka Seng, ka la dep buh jingthoh lyngba u DC naduh ka 28tarik Naitung 2022 bad ka Seng ka la pynkynmaw biang sa kawei ka shithi ha ka 14tarik Iaiong 2023 bad kaba khatduh, ka dei ha ka 2tarik Jylliew 2023, hynrei kum ka Seng kam iohi dak ba ka NHAI kan shimkhia ban maramot ia utei u Surok bad dei halor kane ka nongrim, ba ka Seng kan sa pyni da ki kam, hadien ba kut ka jingai por ba shitaiew bad lada kan jia eiei, ka NHAI ka dei ban bahkhlieh, ong ka kyrwoh na u President ka Seng, u Bah Mishal Chyrmang.
Kumba 233ngut ki briew, ki la iap ei, ha ka jingkylla ka rel ha Odisha bad sa 900ngut kiwei pat ki la mynsaw.
Katei ka dei ka jingjia, kaba la jia ha Balasore jong ka jylla Odisha, ha ka miet jong ka sngi thohdieng.
La iathuh ba katei ka rel, Coromandel Express, ka dei kaba leit na Kolkata sha Chennai bad ka leit lymbub ia ki rel kit mar, kiba ieng hajan ka lynti iaid jongka bad kiba dei ban leit na Bengaluru sha Kolkata.
Katei ka jingjia, ka dei ha ka por 7.20 hynnin ka janmiet.
Kumba 15 tylli ki coach jong katei ka rel, ki la leit syngngeit ia kitei ki rel kit mar bad katei ka daw, kaba la pynmih ia ka jingiap jong kiba bun ki briew, ha katei ka jingjia.
Katei ka rel, ka lah ban don haduh 1,500ngut ki nongleit jingleit ha ka por jong ka jingjia.
Shillong:Mynhynnin ka sngi u Lat ka jylla u Phagu Chauhan u la pynbna ba la thaw ia ka Expert Committee na bynta ban pule bad khmih biang ia ka Reser vation Policy ha ka jylla.
Ia kane la pyntip ka myntri ka tnad kam ain, ka kong Ampareen Lyngdoh mynta ka sngi hadien ba ka seng VPP kaba ialam u bah Ardent M Basaiawmoit nalor kiwei pat ki seng sain pyrthei kila pynbor ia ka sorkar ba kan thung da ka Committee ban pule bniah ia kane ka mat.
“Ka sorkar ka kwah ban pyntip ba la pynmih ia ka jingpynbna ban thaw ia ka Expert Committee ban pule bniah ia ka Reservation Policy bad kane ka jingpynbna, ka la pyndam noh ia ka Committee halor ka Roster system kaba la pynmih kham mynshwa", la ong ka Kong Ampareen Lyngdoh.
Ka la ong ba ka la don ka jingpynsngew na ki dkhot haka jingialang hynnin ka sngi baka sorkar ka dei ban ailad ban iathir ha ka rukom kaba biang bad kaba kylluid halor ka Reservation Policy.
Halor kane, ka Committee hynnin ka la phah sha ka sorkar jylla bad, dei halor kane ba ka sorkar jylla mynta ka sngi ka la pynmih ia ka jingpynbna ban thaw ia ka Expert Committee.
“U Lat ka jylla u la pynbna ba la thaw ia ka Expert Committee ban kynthup ia u chairman, nalor ki stad shemphang na ka tnad ain riti synshar, ka tnad Economic, Sociology, Demographic study bad kiwei ki bynta ba iadei ban pynbna ka sorkar.
Ka Committee kan khmih biang ia ka Reservation Policy da kaba pan jingmut na ki kynhun bapher bapher bad ban leit lum jingtip ruh na kylleng ki jaka ha ka jylla", la ong ka jingpynbna na u Lat.
“Ka Expert Committee kan pule bniah ia baroh ki jingdonkam jong ka Reservation Policy.
Ka sorkar kan pynthikna ban ym shah ialam hano hano bad kano kano kaba leh ka dei ban long katkum ka ain", la ong ka kong Ampareen.
Shillong:Hadien 220 kynta ne khyndai sngi eiei ba la shah jingit, u President ka seng Voice of the People Party (VPP) u bah Ardent M Basaiawmoit u la pynkut noh mynhynnin ka sngi, namar ba ka sorkar ka la thaw ia ka Expert Committee ban pynbeit bad khmih biang ia ka Reservation Policy.
U bah Ardent u la sdang ban shah thngan ha ka 23 tarik u Jymmang ha phyllaw ka Additional Secretariat, Shillong ban pynbor ia ka sorkar ba kan khyllie kitab biang ia ka Reservation Policy kaba u la kam, ba ka la noh shiliang palat haduh ban pynduh nong ia ki Khasi-Jaintia.
Ha kine ki phra sngi eiei ba u la shah thngan, ki paidbah na kylleng ki jaka kila wan ban ai mynsiem ia u bad miet bad sngi bad ka phyllaw ka Additional Secretariat, ka long kum ka jaka iaseng namar ba la pynlong ia ka jingduwai, bad ki jingiakren ai mynsiem bad kumjuh ki jingrwai na ki samla ban ai mynsiem.
Ha ka kynta ba u la pynbna ban pynkut ia ka jingshah thngan, ka kurim jong u bah Ardent ka kong Palma ka la pyntian ja hakhmat ki paidbah kiba la risa shaw.
Hadien ba ula ioh pdiang ia ka shithi na ka sorkar mynta ka sngi, kaba la pynthikna ba la thaw ia ka Expert Committee ban khmih biang ia ka Policy, u la rai ban leit phai noh sha la ïing.
“Da kane ka jingpynbna ka sorkar ba kan thung ia kata ka Expert Committee, kumba nga la kular iaphi ki paidbah, nga la pyndep kum u nongialam ka VPP, nga la ong ba ngan ym mih na kane ka jaka tad haduh ba ka sorkar kan pynbeit ia ka Reservation Policy", la ong u bah Ardent.
“Ka Reservation Policy ka dei kawei ka mat kaba ngi la buh hakhmat u paidbah nalor kiwei pat ki mat kiba bun", u la bynrap.
U la ong ba ka jingkyrshan jong ki paidbah bad ka jingshaniah ha u Blei ka la wanrah ia ka jingjop ha kane ka bynta.
U la ong ba ka parti kan ym shong thait hynrei kan buddien nangne shakhmat halor ka jingthung kam ka sorkar ia ki Chairman, Vice Chairman, Deputy Chairman bad kiwei ki kam ia ki politishian.
“Ka parti kan buddien nangne shakhmat, ka sorkar ka dei ban weng mardor ia kito ki chairman kiba pynlut phut ia ka pisa jong u paidbah, ka dei ban weng ia kito ki Consultant kiba la shu siew da ka pisa jong u paidbah khlem wanrah jingmyntoi ia ngi ki paidbah", la ong u bah Ardent.
U la pynbna ruh ba ka sorkar ka dei ban pynsangeh ia ka jingthungkam baroh ha ka jylla haduh ban pynbeit ia ka Policy bad kam dei ban pynslem.
Ha kajuh ka por, ula ong ba ka parti kan khot ia ka jingialang paidbah ha kine ki sngi ban pynshai ban ialam ia ki paidbah nangne shakhmat.
Shillong:Ka seng United Democratic Party (UDP) lem bad ka Parti Hill State Democratic Party (HSPDP) ha ka sngi balang ki la shim biang ia ka sienjam ban pynkhlaiñ ia ka kynhun Regional Democratic Alliance (RDA), kaba dei ka kynhun synroplang jong ki artylli ki parti riewlum.
“Ngi la shim ia kawei ka rai ban pynkhlaiñ ia ka jing long trai lyngba ka kynhun RDA", la ong u bah Metbah Lyngdoh u president jong ka parti UDP hadien ka jingialang bad ka parti HSPDP ha ka jingdon lang u president jong ka parti HSPDP u bah KP Pangniang.
U la ong ruh ba ki nongialam jong kine ki parti riewlum ar tylli kin ia trei ryngkat lang ha ki bun tylli ki mat kiba ktah ia ka jylla.
U bah Metbah Lyngdoh, u la iathuh, ba kine ki parti artylli kin sa ia kynduh shen ban jied ia ki nongialam ba thymmai jong ka kynhun RDA.Wat la ka UDP bad ka HSPDP, ki khlem ia treilang satia ha ka elekshon ba dang shu dep na ka liang u bah Metbah u la iathu ba ki la don ka jing sngewthuh ban Iatreilang hadien jong ka elekshon.
Dei na kane ka daw kine ki artylli ki parti kin sa ia treilang bad ban shim lang ruh ia ka rai ha ka kynhun jong ka RDA.Ka parti UDP kaba don 12 ngut ki MLA, ka parti HSPDP kaba don 2 ngut ki MLA ha ka ïingdorbar thawaiñ ba 60 ngut ki dkhot.
UDP is a B team of npp, riding on the bus driven by conrad.
kim don nongrim laka jong, ki shu shaniah beit hala u kynrad.
kumnoa ki paidbah kin bud ïaka party ba khlem nongrim bad ïa u nongïalam ba khlem nongrim.
ka VPP ka don u nong ïalam u leader bym treh ban bud ï’u conrad,jied ïa u khla ka wait ban ïaleh,ym ïa ki khla circus kiba pynkhih tdong ha khmat u ring master.
Shillong:Ki Waheh Shnong napoh Narpuh (Border) kaba hap hapoh ka Ri Lum Jaintia, ki ai ka jingkyr shan kaba pura, ia ka jingiakhih jong u Bah Ardent M.Basaiawmoit, na ka bynta ka ka jingdawa ban pynkylla ne pynthymmai noh ia ka Reservation Policy (State Job Reservation Policy).
Kane ka jing kyrshan jongki, ka long namar ka jingia khih ka long kaba don nongrim na ka bynta ka jingbha jong ka lawei ki khun ki kti jong ngi hapoh ka bri u Hynniewtrep.
Kitei ki Rang bah Shnong, ki ong, ba lada long kumno kumno ruh, kin ai jingkyrshan pura ia u Bah Ardent nangne shakhmat bad lada jia ban mih iamih paitbah ruh kin iamih ha kano kano ka por.
Ha kaba iadei bad ka jingdawa jong ka Synjuk Waheh Shnong Ri Jaintia, kaba mih hapoh Social Media, kim don kano kano ka jingtip bad kim don bynta hi ruh ban pharia ia ka Jaitbynriew, hynrei ki ialong shitylli (kawei) kum kawei ka Jaitbynriew kaba ong, “Khynriam u Pnar u Bhoi u War, u dei u pait Khasi baiar", ong ka kyrwoh na u ma Lasting Pala, Waheh Shnong Umkiang, ma Jenisal Pohkyrnu, Waheh Shnong Dona Skur, u ma Love You Bareh, Waheh Shnong Pyrtakuna, u ma Min Lamare, Waheh Shnong Kuliang, ma Sharai Lamare, Waheh Shnong Borsara, ma Edimon Lamare, Waheh Sonapyrdi, ma Fantin Pajat, Waheh Shnong Lumphyllut, ma Pynkhlain Dhar, Waheh Shnong Ratacherra, ma Wol Tariang, Waheh Shnong Dona Umbluh, ma Robi Suchiang, Waheh Shnong Umstain, ma Mit Dkhar, Waheh Shnong Lahalein.
nga ai ka jing ia roh iaki waheh shnong narpuh iaka jing ai jongki iaka jing kyrshan ba pura ia i Sir Arden basaiawmoit.
Nongpoh: U Superintendent of Police, Ri Bhoi District, u la pyntip ba ki pulit Ri Bhoi ki la iohtam ia ka metiap jong uwei u rangbah, ia kaba don ha ka la antad ba u la don ha ka rta kaba 40 haduh 45 snem eiei bad uba don ia ka ryngieng kaba 5.5 phut eiei.
Katei ka metiap u rangbah, ia kaba la iohtam da ki Pulit narud ka surokbah NH-6 bad kaba hap ha ka shnong 13Mer, u dei uba kham long iong bad nalorkata, u phong ia ka patlun jean rong iong, ka sopti iong, u panpoh rongbthuh khleh lieh bad ka jingdeng sati ha ka kti ka mon jong utei u rangbah.
Ki Pulit haba ki la lap ia katei ka metiap bad hadien ba ki la lah ban pyndep ia baroh ki jingdonkam, ki la rah noh ia katei ka metiap sha ka jaka buh metiap ha Nongpoh Civil Hospital, na ka bynta ban pyndep ia baroh ki jingdonkam.
Pynban kat haduh mynta, ia katei ka metiap ym pat don mano mano ruh kiba la wan ban kam, namarkata na ka liang ki Pulit ki la kyntu ia ki riew paidbah, ba lada don kiba haiing ne mano mano kiba don jingtip shaphang utei u rangbah, ba ki dei ban pyntip sha ki briew ka ain, da kaba phun ha ki number 7005298889/ 7005924932/ 9856084514.
Shillong:Ka Jaiñtia Students’ Union (JSU) ha ka sngi Palei ka la khot lawer ïa baroh ki paid nongshong shnong hapoh ka Amlarem Sub-Division ban ïawan sha ka jing shong kyllaiñ myngngor ban dawa pynbeit ïa ka Meghalaya State Reservation Policy.
Kane ka jingshong kyllaiñ myngngor kan long ha ka sngi 2 tarik ha Amlarem (stand Padu) ha ka por 10 baje myn step haduh 5 baje jan mied.
Kane ka jing ïakhih ka dei kaba la pynbeit da ka Jaiñtia Coordination Committee for Reservation Policy, 1972 (JCCRP) kaba kynthup ïa ki sengbhalang bad nongïalam shnong.
U general secretary JSU u Treiborlang Suchen ula ong ba kane ka jingshong kyllaiñ myngor ka long ruh kum shibynta ban pynsngewthuh bad pynshai halor ka jingdawa ban pynkylla ïa ka Reservation Policy 1972 ban myntoi u paid Khasi Jaiñtia.
Shillong: Ka Sorkar Jylla ha ka sngi palei ka 1 tarik Jylliew, ka la pynmih biang ia ka hukum ban pyniaid noh da ki Odd-Even number ia ki kali kamai ha Nongbah Shillong, kiba iaid na ki bynta jong ka Police Bazar bad Motphran, kane ka hukum kan treikam naduh ka 5 tarik Jylliew, kum shi bynta ban tehlakam ia ka jing khapngiah jong ki surok ha ki tei ki jaka.
Kane ka hukum la pynmih da ka Deputy Commissioner jong ka East Khasi Hills District, ka Kong R.M Kurbah(IAS) mynta ka sngi Palei haba pyntreikam ia ka hukum ka ïingkashari Meghalaya High Court ba pynmih ha ka 16 tarik Nohprah 2021 bad ha ka 11 tarik Jymmang 2023, ki la bthah ia ka Sorkar ban thaw ia ki lad ki lynti ban pynduna ia ka jingkhapngiah jong ki surok ha kitei ki bynta jong ka sor Shillong.
Ka Deputy Commissioner ka pyntip ruh ba kane ka hukum ban pyniaid noh da ki Odd ki Even Number kan treikam ia ki kali kamai kum ki bos saw(PTS bus),ki kali saw(SSPTS- Maxi cab,)ki taxi rong iong bad stem, kiba iaid na kashari Point shaduh Police Bazaar bad Motphran.
Ka Deputy Commissioner ka pyntip ba kito ki kali ba don ia ki odd number,kata naduh 1,3,5,7,9, ki dei ban iaid tang ha ka sngi Nyngkong, sngi Balang bad sngi Thohdieng katba kiba don ia ki even number kata ki 0,2,4,6,8,kin iaid tang ha ka sngi Ba-ar, sngi Palei bad sngi Saitjain.
Ka Deputy Commissioner ka la pyntip ruh ba kane ka hukum kan nym treikam satia ha manla ka sngi u Blei.
Ka Deputy Commissioner kala pyntip ba baroh ki kali kamai ki dei ban don ia ka High Security Registration Plate (HSRP) bad ki dei ban don ruh ia ki Registration Certificate lada don ka jingkhmih bniah (inspection) ia ki kot ki sla jong ki kali ki jong ki ha kano kano ka por.
“Kino kino kiba pynkylla (tampered) ia ki number plate kin shah pynshitom kat kum ki kyndon jong ka ain bad lah ruh ban pynduh shisyndon ia ka laisen niah kali ka jong ki" la iathuh ka Deputy Commissioner.
Ka Deputy Commissioner ka la pyntip ba kane ka hukum ban sdang noh ia ka jingiaid Odd-Even ia ki kali kamai kan treikam pura noh naduh ka 5 tarik u Jylliew, 2023.
U Bah Iadonlang Tynsong, khun jong u Bah Harold Lyngwa bad ka kong Bettymon Tynsong bashong ba sah ha Umpling Dong Umbah Shillong, u la ioh pdiang ia ka Degree Doctor ofPhilosophy (Ph.
D) na ka skulbah North Eastern Hill University (NEHU) ha ka subject Tourism and Hotel Management, halor ka thesis “Event Tourism in Meghalaya: Status, Prospects and Challenges", hapoh ka jingpeit jong u Dr S.K.Kulshreshtha.
U Iadonlang Tynsong, u long ruh Head of the Department of Tourism and Travel Management, Martin Luther Christian University, Shillong.
Nongpoh: Haba kren ha ka sngi ba la plie paidbah ia ka Iingbishar jong ka District Council kaba don ha Nongpoh, u Bah Titosstarwell Chyne, CEM ka KHADC, u la pynpaw ia ka jingsngewkmen kaba khraw eh ba la ioh ban plie paidbah ia katei ka Iingbishar bad uba la ong ruh ba kan long kaba ai jingmyntoi ei na bynta ki paidbah ha Ri Bhoi hi baroh kawei.
Lyngba ki jingkren jong u CEM, u la pynpaw ruh, ba kum u CEM, u kwah ruh ba ki tnat sorkar bad khamtam eh ia ka tnat Pulit ba ki dei ban sngewthuh halor ka Iingbishar ka KHADC bad kata ka long ba lada don kino kino ki jingshah tian bishar ia ki kam hapdeng Khasi para Khasi, la dei ban rah shwa sha ka Iingbishar jong ka KHADC.Ha kawei ruh ka liang, utei u khliehduh hapoh ka KHADC, u la ong ba ka jinglah ban plie ia katei ka Iingbishar jong ka KHADC, ym tang ba ka lah ban ai ia kata ka jingbishar ia ki paidbah, hynrei kan long ruh kum kawei na ki lad ban aikam aijam ia kito ki khun samla bad khamtam eh ia kito kiba la lah ban pyndep ia ki jingpule Ain ha ki kyndan bapher bapher.
Nongpoh: U Bah Titosstarwell Chyne, Chief Executive Member jong ka Khasi Hills Autonomus District Council (KHADC), ha ryngkat ka jingdon ki EM na ki tnad treikam bapher bapher hapoh ka KHADC, mynhynnin ka sngi, ki la leit ban plie paidbah ia ka Iingbishar jong ka KHADC kaba don ha Nongpoh.
Ha katei ka sngi ba la plie paidbah ia katei ka Iingbishar jong ka KHADC, nalor ka jingdon u CEM ka KHADC, la sakhi da ka jingdon u Bah Lamphrang Blah, Chairman ka KHADC, nangta kiwei ki EM kiba kynthup ia u Bah Teibor Pathaw, u Bah Victor Rani, ka Kong Grace Kharpuri, u Bah Balajied Rani, MDC Nongpoh lem bad kiwei.
Haba iadei bad katei ka jingurlong jong katei ka Iingbishar ka KHADC, na ka liang ki nongai jingkren ha katei ka sngi, ki la pynpaw ba baroh ka jingurlong jong katei ka Iingbishar ka KHADC, ka dei lyngba ka jingtrei shitom da u Bah Balajied Rani, namar uba la iai buddien shi buddien halor katei ka kam, tad haduh ba kan da urlong shisha.
Haba shim kyllum ia ka jingkren na u CEM lem bad ki EM ka KHADC, ki la ong ba ka jinglah ban plie ia katei ka Iingbishar ka KHADC, kan da long shisha ka jingmyntoi ia ki paidbah ka thain Nongpoh lem bad ia ki paidbah ka Ri Bhoi hi baroh kawei, namar ia kiba bun ki kam mukotduma hapdeng ki Khasi para Khasi, kin lah ban ioh ia ka jingbishar bad ia pynbeit hapoh katei ka Iingbishar.
Shillong:Ka Nongstoiñ Butcher Social Welfare (NBS&W) ka la kyntu ïa ki paidbah ba kim dei ban tieng ban bam doh na ki jaka die doh, wat la ïohsngew bad tip ba ki don ki jaka ba ïohpang ki Masi.
U Chairman ka Seng u Bah O N Marbaniang bad u ba dei ruh u Secretary ka seng u la ong ba ha dien ba la dep ban pynlong ïa ka jing pynsngew thuh paid bah ha ryngkatlang bad ka tnat Veterinary bad Animal Husban dry, West Khasi Hills District bad ba la wan ban ai jingkren ruh da ki doktor kane ka tnat, ka seng ka pynshai sha baroh ki paidbah nongbam doh Masi ba kim dei ban tieng ban bam doh Masi namar ka seng ka la leh ïa kaei kaba ka tnat ka la bthah ban leh.
Shuh shuh na ka liang ka seng ka la ong, “Ngi kyntu ruh ïa ki paidbah nongbam doh Masi bad bam doh sniang ba kim dei ban syier ne sngew artatien bad tieng namarba ki nongdie ruh ki la bud ryntih ïa kaei kaba dei ban leh kumba la bthah ne kyntu na ka tnat ri jingri jong ka Sorkar jylla.
".
Shillong:U President ka Voice of the People Party (VPP) u bah Ardent M Basaiawmoit un bteng ban shah thngan tad haduh ba ka sorkar kan wanrah ia ka shithi ha kti ba ka la pynbna ban thaw ia ka Expert Committee ban pule bniah ia ka Reservation Policy.
Haba kren mynta ka sngi hadien ba ioh iaka khubor na ka jingialang ka Committee na Secretariat, u bah Ardent u la ong ba watla ka parti ka la pdiang ban thaw ia ka Expert Committee ban pule bniah ia ka Reserva tion Policy kumba la dawa ka VPP, hynrei un ym sangeh ban shah thngan tad haduh ban ioh pdiang ia ka shithi ha kti.
U la ai khublei ia ki paidbah kiba la ai ka jingkyrshan kaba radbah haduh ba ka jingiakhih ka la long kaba seisoh.
“Ka dei ka jingdawa ka urlong ha kaba ka sorkar kala pdiang ban thaw ia ka Expert Committee ban pule bniah ia ka Reservation Policy.
Hynrei tad haduh ban ioh pdiang na ka sorkar ia ka shithi halor kane, Ngan ym sangeh, Ngan ym leit phai sha ïing", la ong u bah Ardent.
U la ong, “Ngan leit phai sha ïing kum u nongjop", bad ula ai khublei ia ki paidbah kiba kyrshan radbah ha ka jingiakhih jongu kaba la kot sha ka phra sngi kynthih.
Shillong:Ka ophis treikam jong ka Develop ment Commissioner, jong ka sorkar Megha laya ka la buh jingkyr pad ia baroh ki paidbah nong shong shnong, ki bym pat pynrung kyrteng satia ia u Aadhar number ki dei ban pynrung kyrteng noh kloi katba lah.
Kane ka la wan hadien ba ka UIDAI, ka la phah ia ka khubor ban ai por sa kumba lai bnai ban pynrung kyrteng ia lade hapoh ka jylla bad ka jing bym pynrung kyrteng ialade ban ioh ia u Adhar number kan pynduh noh ia ka bhah na ki Skhim sorkar bapher bapher.
Hadien ka jing duna jong ki briew kiba pyn rung kyrteng ialade ban ioh ia u Adhar number ha jylla Meghalaya, kito ki bym don ia u Adhar ki lah ban duh noh ia ki skhim bapher bapher.
Kawei na ki bynta ka ban ktah bha ka dei ia ki kynthei bad ki khynnah, ki ban duhnong ia ki jingai jingmyntoi ne ki Supplementary nutrition program, lyngba ki ICDS,jong ka tnat Social welfare.
Na ka jing bymdon ia u Adhar number ka jingioh jingmyntoi ka jong ki ka long tang kumba 10 persen, na bynta ki khunlung bad ki khynnahrit kiba ha ka karta 0-6 hynriew snem ka karta bad ki kynthei ba armet.
Kiwei pat ki Skhim kum ka MHIS ban ioh jingmyntoi u Adhar number donkam ia baroh khamtam ia kito kiba dang pynrung kyrteng thymmai ban ioh jingmyntoi na katei ka Skhim.
Wat la ka jylla Meghalaya kam dei satia ka jylla ba u Adhar number un dei ia baroh, hynrei ka jingmyntoi na ki Skhim bapher bapher jong ka sorkar ym lah satia ban ioh khlem u Adhar number.
Ka don ruh ka kyndon katkum ka section ba 7 jong ka Aadhar Act, ban ioh jing myntoi ia ki skhim ba pher bapher da kiwei pat ki lynti ki hap bud ki ban pynithuh, ba kin ioh jingmyntoi na ki kynja Skhim.
Khnang ba ki paidbah nong shong shnong jong ka jylla kin ioh jingmyntoi, ka prokram ba 50 sngi la pynlong ha ka jylla khnang ban lah ban pynrung kyrteng lut ia baroh ki ki khunlung ba dang kha, ki khynnah ki longkmie bad kiwei pat ki bym pat shem la dep satia ban pynrung kyrteng ialade.
Kum shibynta jong kane ka prokram ka jingpynrung kyrteng ia kito ki khynnahrit ba bapoh ka san snem ka karta, ka jing pyndonkam ia ki biometric kam don kam satia ia kito ki khunlung ba hapoh san snem ka karta, ki khunlung ba khlem ka birth certificate ruh ki lah ban ioh ia ki adhar ki jong ki hakane ka prokram.
Ban pyntyllun ia ka kam pynrung kyrteng adhar hapoh ka jylla ki bor pyniaid distrik, ki la buh ia ki jing thmu ban pyntreikam ia ka jing pynrung kyrteng lyngba ki mission mode.
Ka ophis treikam jong ki Deputy Commissioner kin sa phah ia ki nongtrei ki jong ki lem bad ki ophisar jong ki tnat treikam bapher-bapher kum ka Community & Rural Development, Food & Civil supplier, Education, Health Department bad ki kynhun bapher-bapher kum ka Meghalaya State Rural Development Society (MSRLS).
Ka tnat nodal na bynta u adhar jong ka sorkar jylla, kata ka General Administration Department ka la dep ban pyniaid shakhmat ia kane ka prokram ha kaba ki la dep ruh ban mang pisa na bynta kane prokram pynrung kyrteng Adhar ba 50 sngi hapoh ka jylla.
ph hap ban buh bun tylli ki jaka ban shon aadhar namar ha kine ki sngi namar ba Don ki loadshedding jynjar palat ki briew kiba kwah shon aadhar nga ruh lah leit shon lah 3 sien tangba pat ioh re namar bym Don light bad bun palat ki briew ba wan shon.
hynrei kiba bun ruh Kim ioh ban shon.
La kyrpad  ruh  ba ka  sorkar  ba  kan  pynbiang   ia ki  generator khnang  ban kloi  ki jingtrei kamis ki khyllung bad ki khynnah kapdeng 0-6 years ruh hap leh.
Shillong: Ka Synjuk ki Waheh Shnong jong ka Rilum Jaintia, ka buh ka jingdawa ia ka Sorkar Jylla ba dei ban lem ia ka bhah ia ki Pnar/Jaintia ka bym duna ia ka 20 persen ha ka State Reser vation Policy ha ka Jylla.
Ka Synjuk lyngba u President u ma A Lipon bad Secre tary, u ma T.Phawa, ki la phah da ka dorkhas, ha ka sngi Ba ar sha ka shongknor jong ka Committee ki seng sain pyrthei ka ban iatai halor ka Reservation Roster bad Reservation Policy, ka Dr Ampareen M Lyngdoh, ban bishar thymmai ia ka Reservation Policy jong u Snem 1972 ka ban mynjur ban buh ia ka bhah ia ki Jaintia ba kam dei ban duna ia ka 20persen, namar ba ki Khasi bad Jaintia ki ia khun ia ka bhah ba tang 40 persen bad lada ka bhah ka long 80 persen ia ki lai kynhun jaitbynriew bad kan bha eh ia ki jaintia ban ioh 20 persen.
Ka Synjuk ka la pyntip ruh ba ka la shim rai ban dawa jur ia ka Sorkar Jylla ba kam dei ban pyntreikam ia ka Reservation Roster naduh u snem ba sdang treikam ka Reservation Policy.
Ka ong ba ka Roster System ka dei ban treikam naduh u snem 2023 shakhmat.
Ko ki pnar jaintia wat ia sngew sarong than haduh ktta ktta long ki ba ia sngew thuh lang iaka jaitbynriew ym tang iaka thaiñ lajong.
pyrkhat bha iaka Jing shah shitom jong ibah ardent hateiki bhoi, ki Maram, ki Lyngngam, ki Khyriam, ki war ki dei ban ioh lang…lada ki pnar ki khein ba kim dei ki khasi.
kumta ki Maram, ki lyngngam, ki Bhoi,  ki Khyriam,  ki war ruh kim dei ki khasi.
namar ki iakren hala ka jong ka ktien.
Ha ka jingshisha ki khasi ki dei ki Lyngngam, ki Maram, ki Bhoi, ki Pnar, ki war bad ki Khyriam…kine ki dei ki khasi.
ka jingpyniapher jong ki pnar ba kim dei ki khasi…ka dei tang ka jingbymsngewthuh, bad duna ka jingshemphang.
namar Kim sngewthuh kamut aiu pnar takadaw….
ki pyrkhat (PNAR) ka mut kadei ka jaid bynriew hynrei pnar kamut kadei ka kyrteng jongka shnong namar ba ki sah haki jaka ba long sharing takadaw myn hyndai ki khot shnong pnar….
maki pat ki mut dur pnar kamut badei jait bynriew …… haba lah ong…u khynriem,u pnar,u bhoi,u war,u dei u paid khasi ba iarTylli kawei ngin ieng, ym ban saphred ngin kyllon, sangeh shwa ka 20percent, namar ngi dang iaid haka lynti mynta.
Ki bam Jem te ki pnarka jingkwah bhah jong ki pnar kam iahap satia namar lada piet naka liang population, seat sharing etc phim lah da lei2 ban khwan katne.
U garo lada don 9 lakh paid bad phi 5 lakh bad khasi 15 shaei ka iahap.
shong khop wat sarong namar pride goes before a fall.
lah shu pan hi unesia kale waheh.
shu buh da pan sa u bhoi 20 u maram 20.
tate hap shu ia timsih hi.
Shillong:Ka Shillong La jong kaba dei ka kynhun kaba dang bat ia ka nam lahduh jong ka MSL, ha ka jingiakhun hynnin ka sngi pyrshah ia ka Mawten, ka Lajong ka la ioh ban ieng ha ka kyrdan kaba hakhmat duh na ka Group C hadien ba ka la pynliem noh ia katei ka kynhun da 5-1 ba lah ialeh ha MDSA Ground Maw kyrwat.
Ka jinglehkai hynnin ka sngi ka long ka sien kaba lai ia ka Lajong ban mih madan ha kane ka lympung, ha kaba ka lah da ioh ban kamai 9 poin da kaba beh thong ia ka Seven United kaba dang ioh 8 poin.
Da katei ka jingjop ka Lajong ka la ioh ban rung sha ka semi final jong kane ka lympung lehkai.
Ka kol kaba nyngkong jong ka Lajong ka dei kaba lah thep da u Baby Sunday Marngar tang ha ka minit kaba ar hadien ba la sdang ka jinglehkai.
Hadien 21 minit pat, ka Mawten ka la lah ban ai jubab noh lyngba u Oversharp Iaw phniaw.
Hadien ka jing iaryngkat noh, ka Shillong Lajong ka la ioh biang ban lam khmat ia ka jinglehkai da ka jingioh thep u Hamedamanbha Wahlang ha ka minit ba 23 bad da ka kol kaba ar ka jong u Marngar ha ka minit kaba 37 ka Lajong ka la lamkhmat ia ka kylla step da 3-1.
Ha ka kylla miet pat, u Hardy Cliff Nongbri u la ioh ban thep ar tylli ki kol ha ka minit kaba 76 bad 90+2 bad kot ka jingioh kol kane ka kyn hun da 5-1.
Kawei pat ka jingiakhun na ka Group B hapdeng ka Sein Pyn bhalang bad ka Youth Club Pdengkarong, ka Youth Club ka la pynliem ia ka Pynbhalang da 4-1 ba lah ialeh ha Kiang Nangbah Stadium, JowaiWatla, ka jing iakhun hapdeng kine ki kynhun kam da dei eh ban ioh knieh ia ka kyrdan kaba hakhmat duh, hynrei ka jingialeh jong ki ka la long kaba itynnad bad kaba ia aireng markylliang.
U Wanbor Lang shiang u la ioh ban thep ia ka kol kaba nyngkong jong ka Pdengkarong ha ka minit kaba 4 bad u la ioh ruh ban thep ha shuwa ban kut ka kylla step ha ka minit kaba 40.
U paralok jong u pat, u Kindness Mukhim u la ioh ban thep ar tylli ki kol kiba ha ka minit kba 17 bad 77.
Ka Sein Pynbha lang ka la ioh tang kawei ka kol ha kane ka jingialeh lyngba u Paiabanteiskhem Bhoi ha ka minit kaba 33.
Ha kane ka jingialeh, la iohi ba u Mu khim u la pyrshang man ki por ban pynrung ia ka bol hynrei kaba la ju siep barabor da u nongap kol ka Pynbhalang u Rishanki Syngkon.
Napdeng kine, la iohi hadien ba ka bol kaba la lait na u Lang shiang, u Mukhim u la ioh ban kynjat da ka jat-mon bad ka la suh beit beit sha ka jar hynrei phewse u kol ka liang pyrshah, u la ioh noh ban kyndat sharud ia kaba lehse kan dei shisha ka kol kaba itynnad ha kane ka jingialeh.
Ki jingialehkai mynta ka sngi ki long: Group A, Shillong – Um kseh pyrshah ia ka Umrit, 3 janiet; Group B, Jowai – Mulait United pyrshah ia ka Rymbai Iawpynsing, 2:30 janmiet; Group D, Tura – Atong Matgrik pyr shah ia ka Selsella Sports Association, 3 janmiet.
Ngi naka Liang ki Waheh Chnong ka thain Iooksi Saphai, hadien ba ngi iohi iaka khubor kaba la pynmih daka Synjuk Ki Waheh Chnong Ri Jaintia habaka ki la dawa bhah laka jong hakaba iadei bad ka State Job Reservation Policy kata ka long 20% iaki Jaintia.
Hakaba iadei bad katei ka khubor, ngi kiba soi kyrteng harum, ngi kwah ban kren shai ba ngim don bynta eiei halor Kane ka jingdawa katei ka Synjuk, bad ngi kwah ban kren shai ba ngi na ka liang ki Waheh Chnong ka thain Iooksi Saphai, ngi ai ka jingkyrshan kaba pura ia u Bah Ardent M Basaiawmoit hakaba iadei bad ka jingdawa ban pynthymmai ( Review) iaka State Job Reservation Policy.
Kane kamdei shuh ka por jong ka jingia sngewpher thain, ne ka jingiapharia iaka Jaitbynriew ,hynrei ka dei ka por jong ka jingiatylli naka bynta ban iakhun iaki jingeh jong ka Jaitbynriew.
Ka kyrteng Jaintia kamdei ka kyrteng ka Jaitbynriew, hynrei ka dei tang ka kyrteng ka thain, bad ngi dei ban sngewthuh ruh ba ha Jaintia la kynthup lang ia baroh kiwei pat ki Jaitbynriew kum ki Biate, ki Karbi bad kiwei kiwei bad ngim lah ruh ban kyntait dalei lei ruh iaki kum ki Nong Jaintia ba pura.
Ngi la mad iaka jingshah pharia haki por ka sorkar Phareng ha kaba kila pyndonkam iaka Divide and Rule Policy naka bynta ban pharia iaka Jaitbynriew.
Hynrei ka jingthmu jong u Phareng, kam lah ban pharia iaka Jaitbynriew namar ngi don iaka jingkhein kur kaba shkem bad kaba don nongrim namar ki Phareng kim lah ban pyniakhlad iaka jingiadei kur hapdeng ki Chalam na Pnar, ki Shabong na Khynriam bad ki Mukhim na War, nangta ki Laloo na Pnar, ki Lamin na War bad ki Diengdoh na Khynriam ruh ki dang dei shikur, bun kiwei kiwei ki Kur kiba na kylleng ki thain ka Bri U Hynniewtrep kiba dang iadei shikur.
Ym juh don koit ki kur na ki Jaitbynriew Biate kiba la shong la sah ha Jaintia Hills kiba dang iadei shi kur bad ki Pnar , bad kumjuh ruh , ymjuh don koit ki kur naka Jaitbynriew Karbi, kiba dang iadei shikur bad ki Bhoi wat la ki sah makna hapoh ka Ri Bhoi District.
Kumta kum ka Jaitbynriew , ngim dei shuh ban pdiang iaka jingshah pharia haki Nongwei nongar kiba thmu ban pyniapher hapdeng jong ngi kum ka Jaitbynriew.
Khatduh khatwai ki Waheh Chnong ka thain Iooksi Saphai, ki la kitbok kitrwiang ruh ia u Bah Ardent Miller Basaiawmoit ba un nang ioh iaka met kaba shait ba khlaiñ bad kumjuh ruh iabaroh ki paidbah ka Bri U Hynniewtrep hi, kyrmen ba Kane ka jingdawa jong ka Jaitbynriew kan sa urlong khlempep shisien ka sngi daka jingdon ryngkat U Blei iangi kum ka Jaitbynriew.
,Biang bha wat ailad ia kine ki synjuk waheh Shnong kiba thawlad ban pynpharia jaidbynriew…ka thymmei ka jaidbynriew jong ngi ruh ka juh,,ngi wan na u Lum Sohpetbneng    kaba ki khot  7trep 7skum…Baroh Dei Ki Jing Thmu Pharia Jaitbynriew Kum Ba Ong Kine Ki Waheh Divide n Rule Policy……Kum ka bri u 7trep, da lei lei ngm pdiang iaka 20percent.
ai khublei kyrpang iaki waheh chnong ka thain looski.
u Blei un kyrkhunga support ia ka jingpyrkhat u Bah Arden….
Kong sumer.
Nongpoh: Kawei ka kali Mahindra Pick-up, kaba don ia u number ML-05H-3500 bad kaba kit shibun ki Kha Bsein, ka la kylla mynta ka sngi ha ka surok NH-6 bad kaba hap hapoh ka shnong 19mer ha Ri Bhoi.
Katei ka jingjia, ka la jia ha ka por 3 baje ei ei janmiet, ha kaba la ong ba katei ka kali kaba kit ia kitei ki Kha Bsein, ka don ha ka lynti ban hiar sha Guwahati, ha kaba ka la kylla kynsan ha katei ka jaka bad kaba la pynlong ia kitei ki Kha Bsein ba kin hap lut sha surok.
Na ka jingkylla jong katei ka kali kaba kit Kha Bsein, ka la pynlong ia ki paidbah ba kin muja ha kaba tam ei ia kitei ki Kha Bsein.
Ym dei ban ia muja, ioh poi sha ka saja, da pyrkhat ruh ia ki trai kiba la pynlut da ka umsyep ban thiedKa pyn paw bieit haba kiwei ki shem sngewsih ngi pat ngi nang shim kabu ban myntoi ialade na kane ka jingjia.
Shillong: Mynhynnin ka sngi, ka 30tarik Jymmang 2023, ka Khasi Student Union (KSU) West Jaintia Hills District Unit ha ka jing ialam u samla Leningrad Tariang General secretary, Conard Sana Education secretary Jowai Circle, ha ka jing iadon lang ka Samla Ladaplin Haiong President Girls Wing War Jaintia Circle ha ryngkat bad ki katto katne ki dkhot ki la pynkup burom ia ka samla Larisa Lamin ba ioh ia ka kyrdan ba ha khliehduh ha ka examination ba la pynlong da ka MBOSE mynta u snem ha ka HSSLC Art Stream ha ka skul Northeast Adventist University.
Ha shwa ban pynkup burom ladon ka jing ialang ba lyngkot ba la pyniaid da ka Principal jong ka Northeast Adventist University haba ai jing kren u Leningrad Tariang, u la ong ka seng ka dap da ka jing kmen haba ioh jing tip ba iaka kyndan ba ha khmat duh jong ka list la ioh rah daka Jaidbynriew Khasi katno ngi dap daka jing sngewsarong iala ka jong ka Jaidbynriew ba labun tylli ki snem la ioh ia kane ka kyrdan da ki bymdei na ka Jaidbynriew Khasi, hynrei kat dang mih ki sngi la iohi ba ka Jaidbynriew, ka sdang ban kiew ha ka pule puthi.
U Bah Leningrad, ula ong shuh “Haba phi ioh kum kine ki kyrdan phim dei ban sngew hangamei dei ban dang iai trei shitom u la ong ruh ba ka thong jong ka jingnang jingstad hi ka dei ka jingsaindur ia ka jinglong jingim babha, ula bynrap haba ngi don ka jing nang jing stad ngi dei ban don ruh ka mynsiem ban ieid ia ka Ri bad ka Jaidbynriew bad buh ia ka thong kumno ban saindur iaka lawei jong Jaidbynriew Khasi jong ngi, bad ban im ha ka jing im babha".
Une u nongialam ula kyntu ruh ia baroh ki samla pule jong ka District ba kin leh bha ha ki jingpule jong ki ha ki kyrdan bapher bapher bad ka seng ka khmih lynti ruh ba kin dang mih shibun ki samla, ki ban wan sha khmat duh haki jingpule jong ki, namar kane ka jingioh ba hakhmat duh jong ka samla Larisa ha ka HSSLC exam ka wan rah ka burom ym tang ia ki kmie ki kpa ne ia ka skul ba ka pule, hynrei ka dei ka burom jong baroh kawei ka District bad ruh ia ka Ri bad ka jaidbynriew khasi baroh kawei, ong ka  kyrwoh Khubor na u Samla Juhhi Tariang Publicity KSU WJHDU.Shillong: Mynhynnin ka sngi, ka 30tarik Jymmang 2023 ka Khasi Student Union Laskein Circle ka la leit buh jing ujor sha u DM&HO West Jaintia u Dr.K.C.Ajar, halor ka jing duna doctor ha ka Community Health Center (CHC) Laskein.
Ha kane ka jingiakynduh ki nongialam ka KSU, ki la pan ka jingpynshai na u DM&HO na kaei ka daw ba pynlong ban duna doktor ha katei ka CHC bad na kaliang u DMHO u la iathuh ba ha ka jingshisha la don u wei u doctor na Nongtalang ba la ioh ban trei ha katei ka hospital, hynrei ym lah ban tip na ka ei ka daw u khlem wan join te na kaliang jong u, u la kular ban iakren bad ki bor bahalor ban iakren haka ba iadei bad kane ka kam,Ka KSU, ka la iathuh ruh ba katei ka CHC kam ju biang doctor naduh mynshwa haduh mynta bad ia ki case barit ruh haka jaka ban leh hi ha katei ka hospital, hynrei la phah beit sha Civil Ialong bad kane ka  buh jingeh ia ki paitbah khamtam kiba duk ba kyrduh.
Na ka liang ka seng ka la phah iaka kyrwoh sha ki bor bahalor bad lada kim lah ban leh ha kaba iadei bad kane ka kam, ka seng kan sa iaid pat da ki wei ki lad ki lynti, ong ka kyrwoh ba la phah da u Samla Juhhi Tariang, Publicity secretary WJHDU.Shillong:Hadien ka jinglehkai hynnin ka sngi, ka Rangdajied United ka la ioh ban rung sha ka semi final ha ka lympung ialehkai, Meghalaya State League 2023 da kaba pynliem noh ia ka Mulait United da 5-0 ba la ialeh na ka Group B ha Kiang Nangbah Stadium, Jowai.
Da katei ka jingjop ka Rangdajied mynta ka la kamai 13 poin.
Kiba lah ioh ban thep kol hynnin ka sngi ki long u Wansiewdor Nengnong ha ka minit kaba 21 bad 90+3, u Basuklang Bina ha ka 45+2 minit, bad u Knerktilang Buam 58 bad 63 minit.
Ia ka kol kaba nyngkong lah thep da u Nengnong da kaba pyn tyngkhuh khlieh hadien ba u la ioh bol na u Ban sanbha Khongsdam.
Ha shuwa ban kylla kane ka jinglehkai, u Romarius Laban jong ka Mulait u la ioh ban pyrshang sha pyrshah ka jar jong ka Rangdajied hynrei u nongap jong ka u Banshan lang Sten u la siep itynnad ia ka bol kaba dei kaba ruh kabu kaba biang eh ia ka Mulait ban ioh ia ka kol kaba nyngkong jong ka.
Ka kol kaba ar ruh kumjuh ka dei kaba lah pynrung da ka jing pyntyngkhuh khlieh jong u Bina hadien ba u la ioh bol na u Buam.
Ha shuwa ban kut ka jinglehkai, ka Rang dajied ka la ioh ia ka lad kaba khatduh ban pyr shang kaba long da ka free-kick hadien ba u Lessius Sujai jong ka Mu lait u la mait ia u Neng nong bad namar ka jing bakla kaba arsien jong u ha kane ka jinglehkai, la ruid red card ia u.
Ki jinglehkai lashai ka sngi ki long na ka Group B ha Jowai hapdeng ka Sein Pynbha lang pyrshah ia ka Youth Club Pdengkarong naduh ka por 2:30 janmiet bad kawei pat na ka Group C ha Mawkyrwat hapdeng ka Mawten pyrshah ia ka Shillong Lajong naduh ka por 3 baje janmiet.
Shillong:Ka jingiakhih jong ki paidbah ban kynriah ia ki khar mator na Them Iew mawlong ka la dap pura san snem haduh mynta ka sngi.
Ha ka 31 tarik Jymmang 2018, ka sor Shillong ka la pluh ir hadien ba ki Khasi, ki la shah shoh ha ki briew kiba sah ha Them Iewmaw long.
Kane ka jing iakhih kaba jur bha ka la neh kumba ar taiew duna eiei haduh ba ka sorkar jylla ka la hap ban khang ia ka internet khnang ban khang lad ia ka jing pynsaphriang ia ka khubor bad ban tem ia ka jingia kynad.
Ka jingiakhih hadien ba ka sorkar Meghalaya Democratic Alliance (MDA)-1 kaba ialam ka NPP ka la shimti ha katei ka snem.
Ha kane ka kynti, ha kane ka sorkar MDA-2 kaba ialam ka NPP hi, ka la don ruh ka jingiakhih shah thngan u bah Ardent M Basaiawmoit ba la kyrshan ki paidbah ban pynkylla ia ka Reservation Policy.
Dei ha ka jingiakhih ki paidbah ha katei ka snem, ba ka sorkar jylla ka la thaw ia ka High Level Committee (HLC) hapoh ka jingialam u bah Prestone Tynsong bad ka la rai ban pynkynriah ia ki briew kiba sah ha Them Iewmawlong hynrei haduh mynta kam pat urlong satia.
Ka la don ka jingkhih kaba jur bha utei u snem haduh ba kiba bun ki samla ki la shah kem, kila shah set bad kiba bun ruh kiba la mynsaw jur.
Ka sor Shillong ha katei ka poi, kaba la neh palat taiew, ka la long kum ka madan thma, khamtam ha thain Motphran bad ki jaka ba sah ki Khasi kum ha Jaiaw, Mawkhar, Umsohsun, Wahingdoh.
Ka sorkar jylla ka la wanrah ia ki bor pahara da ki Rapid Action Force (RAF) na ka sorkar pdeng ban tehlakam ia ka shongsuk shongsain nalor kiba la don lypa.
Ki seng sain pyrthei bapher bapher, kiba don shabar ka sorkar bad kumjuh hapoh ka sorkar kila thalain tyngeh ha katei ka snem.
Ki la ong ba ka jingdon jong ki kharmetor ha katei ka jaka ka la ktah ruh ia ka khuid ka suba, ka la pynkhapngiah bad khamtam ka la wanrah ka jingthut ha ka shong suk shong sain.
Pynban kane ka kam, ka la sahkut haduh mynta watla ka sorkar ka la pynkhreh ban tei ia ka ïing sah ia ki Harijan sha Bishop Cotton Road hynrei kila kyntait ban mih na katei ka jaka.
Kane ka kam ka dang iaid ha ka jingkren haduh kine ki sngi.
Shillong:Ka Voice of the People Party (VPP), kan leit iashim bynta ha ka jingïalang jong ka Sorkar ban iakren halor ka Reservation Roster bad ka Reservation Policy, mynta ka sngi Balang.
Ia kane la pynbna paidbah u MLA ka Mawlai uba dei u Nongialam ka VPP, u Bah Brightstarwell Marbaniang, myn hynnin ka janmiet ha jaka ba pynlong shah thngan u bah Ardent M Basaiawmoit ha phyllaw ka Additional Secretariat.
Hynrei ha kajuh ka por, ka VPP ka la kren shai pat ba ka jingshah jingit jong u Bah Ardent kan bteng beit, katba dang iaid ka jingiakren bad lada ka jingiakren kam seisoh satia, ka jingiakhih kan bteng beit.
Na ka liang ka Sorkar ka la pynthymmai ia ka Reservation Roster committee da kaba pynkupbor ba kan iakren iathir sani ruh ia ka ain bhah kam lane ka Reservation Policy, bad ia ka jingai jingmut halor kane dei ban phah sha ka Sorkar hapoh shibnai.
Na ka liang u nongialam ka VPP u la ong ba kane ka jingkohnguh jong ka Sorkar ban iakren ia ka Reservation Policy kadei ka jingjop, hynrei ka party kan nym pat sangeh pat ia ka jingiakhih.
“Ngin leit iakren lashai ka sngi bad katba ka jingiakren ka dang iaid, ka jingshah thngan u bah Ardent ruh kan iaid bad lada ka jingiakren kam seisoh, ka jingiakhih kan bteng beit", la ong u bah Brightstarwell.
Katba u bah Ardent haba kren sha ki paidbah ba wan ai mynsiem mynta ka sngi, u la ong ba lada ka jingiakren kam long kaba sei kumba la dawa ka VPP, un ym khih satia na ka jaka ba u pynlong ia ka jingshah thngan.
“Lada ka jingiakren kam long kaba seisoh kumba ngi la dawa, ngan ym khih na kane ka jaka", la ong u bah Ardent.
U la bynrap ba don kiba ong ba ka jaitbynriew Khasi kam lah ban iatylli lano lano ruh hynrei ha kane ka kynti, ka la pynpaw ia ka jingiatylli ha kaba ki paidbah na jaka ba jngai bah, ki wan khnang sha jaka u pynlong ia ka jingshah thngan ban pyni ia ka jingiatylli bad ka jinglong kawei kum ka jaitbynriew.
Shillong:Ka Khasi Authors Society (KAS) ka la ai jingmut ia ka sorkar ba kan bha shibun ba kan pynduh noh ia ka bhah thungkam kaba 40:40 ia u Khasi-Jaintia bad u Garo, bad ban pyntreikam noh da kaba thymmai, kata ban mang bhah beit 80 percent ia baroh u Khasi-Jaintia bad Garo ha ka jylla.
Haba kren sha ki lad pathai khubor, u Dr.DRL Nonglait u la ong ba ha ka jingshisha, ka bhah thungkam 80 percent ia u Khasi-Jaintia bad Garo ka la dep treikam katkum ka Office Memorandum (OM) naduh mynshwa hynrei kane ka treikam tang ha ki kyrdan district.
“Kaba kham biang ia baroh lehse, ka lah ban long, lada ngi wanrah ia ka combined 80 percent ia ki trai jylla ia ki Khasi-Jaintia bad Garo ha ka jylla bad ka jingjied kan dei katkum ka jinglah bad kane kan kham pynsuk ia baroh", la ong u Dr.DRL Nonglait.
“Ban batai kaba kumno ka policy kaba thymmai, kan kham eh, ka donkam ia ki stad ban pule bniah halor kane ka policy.
Kawei kaba nga lah ban ong ka long ba ha u Nohprah 1972, kala don ka rai ka sorkar ban pynlong ia ka Combined 80 percent ia ki Khasi-Jaintia ha ki district kiba don ha rilum Khasi bad 80 percent ia u Garo ha ki district ha rilum Garo, hynrei kane kam treikam salonsar namar ba don ki bym don Khasi-Jaintia bad Garo ban pyndap ha ki kam ba lait, la pynkylla unreserved bad kane ka dei ka jingdkoh ka Reservation Policy", u la bynrap.
U la ong ba ha kine ki khyndiat taiew, ka seng ka la peitngor bha ia ka jinglong jingman ha ka jylla na ka jingiakhih jong ka VPP hapoh ka jingialam u bah Ardent M Basaiawmoit naduh ba kila pynlong ia ka jingshong kyrain ha phyllaw ka Additional Secretariat haduh ka jingshah thngan kaba khlem pud kaba la kot mynta sha ka hyniew sngi.
“Ngi iohi ba lada kam don noh kano kano ka lad ban don ka jingiakren, ka lah ban wan shibun ki jingeh ha ka imlang sahlang, ka jingthut ha ka suk ka sain bad halor kane, ka KAS ka la kwah ban ong eiei halor kane bad lehse kaba lah ban mih na ka jingnoh shiliang ka Reservation Policy kaba la pynbna naduh u snem 1972", la ong u Dr.Nonglait.
U la ong ba kane ka Policy ka don shibun ki jingdkoh bad ka la don ruh ka jingiatai halor kane, bad ka KAS ka kwah ban pynpaw ba ka Committee halor ka Roster kan ym wanrah jingmyntoi hynrei kaba donkam ka long ban pynbeit ia ka Reservation Policy.
“Ngi kwah ban kyntu ia ka sorkar ba kan shim ia ki sien jam, ym ban shu bishar ia ka Roster hynrei ban khmih biang ia ka Reservation Policy kaba la shu sah kumto la san phew snem bad ban leh ia kaba bha tam ban ym ktah ia ki Khasi bad Jaintia bad ki Garo katkum ka riti synshar ka ri India bad katkum ka Reservation Policy ka dei ban long katkum ka jingdon jong ki paidbah jong kita ki jaitbynriew ha kata ka jylla", u la ong.
U la kyntu ia ki seng sain pyrthei kiba don ha ka liangsynshar bad ha ka liangpyrshah ba kin shim khia lang ia kane ka kam ban wanrah ia kaba bha tam ia ki paidbah ka jylla tang da ka jingiakren.
ka dei ba phi ong.
ngi ki Jaintia, Khasi bad Garo peaple ngi dei ban pan beit 80 percent ka thungkam thungjam, khnang ba u Khasi, Jaintia bad Garo un don ka intencive apple na ka sorkar padeng ban ioh Kam ioh jam ha ka jylla jong ngi, lait noh ia ka 20 percent na ka bynta u general.
Shillong:Ka Sorkar Meghalaya Democratic Alliance -2, ka la thaw thymmai ïa ka Committee jong baroh ki seng saiñ pyrthei ka Jylla, ka ban ïakren halor ka jingpyntreikam ïa ka Reservation Roster (RR) bad ka Reservation Policy (RP) ka Jylla.
Katkum ka jingpynbna ba la pynmih da ka Tnat Political, la ai por ïa kane ka Committee ba kan phah ïa ki jingai jingmut hapoh shibnai sha ka Sorkar naduh ba pynmih ïa kane ka jingpynbna.
U Chief Secretary ka Jylla Bah DP Wahlang ula pyntip ba ïa kane ka Committee ba thymmai yn khlieh hi da ka Myntri ka tnat Aiñ ka Kong Ampareen Lyngdoh kum ka Chairperson.
Kane ka jingpynbna jong ka Sorkar ka la mih ruh tang shisngi hadien ba ka Committee on Reservation Roster ba la khlieh da ka Kong Ampareen, kaba shong jingïalang ha ka sien ba nyngkong eh hynnin ka sngi Nyngkong, kala rai ban kyrpad ïa ka Sorkar Jylla ba kan pynïar ïa ka kti treikam jong ka Committee palat ïa ka Roster System da kaba shah ne ailad ba kan ïakren lang noh halor ka Job Reservation Policy.
Kane kala mih hadien ba ka Voice of the People Party (VPP), kaba don 4 ngut ki MLA, ka la rai ban nym ïadon bynta lang ha ka Committee tad haduh ba ka Sorkar ka mynjur ban ïakren halor ka Job Reservation Policy.
Ki Dkhot jong kane ka Committee ba thymmai ki dei kiba mihkhmat na baroh ki seng saiñ pyrthei ka Jylla.
Kine ki long u Zenith M Sangma- AITC, Bah HM Shangpliang- BJP, Augustine Marak- GNC, Bah KP Pangniang- HSPDP, Bah Ronnie V Lyngdoh- INC, Bah Pyndapborthiaw Saibon- KHNAM, u Dr W Kharluki- NPP, Bah Renikton L Tongkhar-UDP, Bah Ardent M Basaïawmoit- VPP, Chief Secretary ka Jylla bad u Commission & Secretary ka Tnat Political kum u Member Secretary.
U Chief Secretary u pyntip ba khnang ban ailad ïa ka jingmihkhmat ba shonghok na baroh ki kynhun, ki Seng saiñ pyrthei ki lah ban phah mihkhmat sa mar arngut napdeng ki briew ba la paw kyrteng ha ka jingpynbna.
La ong ba ka Committee ka lah ruh ban pynrung ruh ïa kino kino ki dkhot ba kin ïashim bynta ha ki jingïalang jong ka Committee lada ka sngew donkam.
Nongpoh: Na ka bynta ban nangpyniar shuh shuh ia ki shnat treikam jong ka seng, hynnin ka sngi, ki heh nongialam ka RBYF Sengkmie, ki la leit ban pynskhem ia ki nongkitkam jong seng RBYF Mawlein Unit hapoh ka shnong Mawlein Mawkhan ha Ri Bhoi.
Ia kitei ki nongkitkam jong kitei ki ar Area, la pynskhem ia ki da u RJ Thangkhiew, Political Secretary ka RBYF Sengkmie, nangta u Bah P.P Kylla, Finance Secretary ka RBYF Sengkmie lem bad kiwei ki nongkitkam ka seng, kiba kynthup ia u Bah Shining Thangkhiew, u Bah Dreggy Syn kiba dei ki nongialam ka RBYF Umsning Circle lem bad kiwei.
Ki nongkitkam kiba la shah pynskhem ia katei ka sngi, ki kynthup ia u Bah Jestwel Mawlong, kum u President, u Bah Shaibor Mawlong kum u Vice-President, u Bah Plielad Syiem kum u General Secretary lem bad kiwei.
Shillong:Ka Committee halor ka Reservation Roster kan thoh sha ka sorkar ban pynkylla ia ki kyndon ka Commit tee ban plie lad ban ia kren halor ka Reservation Policy ruh, namar ba ka kwah ba ka VPP kan iadon bynta lang ha ka jing iakren jing iathir.
Ka Chairperson ka ‘Reservation Roster’, ka kong Mazel Ampareen Lyngdoh ka la ong ba ka Com mittee kan pan jingbit na ka Sorkar ban pyniar ia ka jing iakren ha ka committee, khnang ban ioh ban iathir lang ia ka Job Reservation Policy kumba la dawa ka VPP.“Ngi la ia rai lang kiba wan ha ka jingialang ban phah sha u Myntri Rangbah ia ki jingpynsngew jong ngi", la ong ka kong Ampareen.
Ka la bynrap, “Ngi sngew ba lehse ka la dei ka por ia kane ka Committee ban ai jingmut ia ka sorkar jylla ban shah ia ngi ba ngin ailad ia ka VPP ba kan pynsngewthuh lehse, ia kata ka jingpynkylla ia ka Reservation Policy.
Haba ngi la plie ia kata ka jingiakhana sha kata ka thong pat, kan long ruh kaba donkam ia ngi ban shah lang ia kiwei dei ki seng sain pyrthei ba kin ia ai jingmut lang halor ka Job Reservation Policy".
Ka la ong ba ha ka jingialang mynta ka sngi, la iakren ym tang ia ka Roster hynrei la ktah ruh ia ki katto katne ki mat kiba iadei bad ka Reservation Policy.
“Ka Roster ka dei ka khun bad ka Reservation ka dei ka kmie" ka la ong.
“Ngin phah ia kane ka jingiakren jong ngi sha ka sorkar jylla ban kyrpad ba kan plie sa khyndiat ita I jingkhang ban ioh iakren ban ailad ia ka VPP ba kan wanrah ia kita ki jingiohi, ki jingshem jongka halor ka Reservation Policy", la ong ka kong Ampareen.
Ka Committee halor ka Reservation Roster ka la shong ia ka jingialang ba nyngkong mynta ka Lah sngi u Blei ha kaba baroh ki nongmihkhmat na ki seng sainpyrthei kiba la shah jied ki la poi ban iathir bad ai jingmut, lait noh tang ka seng Voice of the People Party (VPP) ba lam khmat da u Bah Ardent illet Miller Basaiawmoit kaba la kyntai ban leit sha ka jingialang halor ka jingdawa ba dei ban pynthymmai ia ka ain bhah kam.
Ka Kong Ampareen ka la ong ba ia ka ‘roster system’ kaba ka Sorkar ka la pynkhreh na ka bynta ban pyntreikam ia ka ‘Reservation Policy’ la dep ban sngewthuh da ki seng sainpyrthei bad ki la ai ruh ia ki jingmut ban pynbha shuh shuh ha ka Roster.
Nga ba soi kyrteng ha rum,nga sngew ka por ka dei palat ban review lane pynthymmai ia ka RP,da ka ba ia sngew thuh lang baroh arliang mamla,kata Khasi Jaiintia bad Garo.
Ngim dei ban bam jakhluit ladei ban don da ki experts bad kumjuh ka law department Jong ka sorkar.
Ban pyynbha ia ka RP ban nymdon ba Shah ktah ha dien habud.
Shillong:Wat la ka jingjia ka la iaid sha ka ar bnai duna eiei haduh mynta, hynrei ka longïing jong u bah Krujunelang Khongjirem, kam pat ioh jingiarap eiei na ka sorkar jylla ne na ka kompeni lait noh tang ka jingiarap ki paralok parajor.
Haba kren mynhynnin ka sngi, ka kong Anibahun Khongwet, ka kurim jong u bah Krujunelang kaba sah ha shnong Wahlyngkhat, ka la iathuh ba watla kila dep ban phah jingthoh bad ki kot ki sla sha ka sorkar ban iarap halor ka jingkynduh ia ka lanot na ka jingkhlad noh u kpa ka ïing hynrei kam pat ioh eiei satia haduh mynta.
“Ngam pat ioh jingiarap eiei na ka sorkar lait noh ka jingiarap kiba ha ïing hasem, ki paralok parajor katba ki lah ei", la ong ka kong Aibahun.
Ka longkmie ka bym da khlain bha ka met, ka la iathuh ba ka iakynduh mawsiang kumno ban pyndap pynbiang ia ka ïing ka sem bad khamtam ban pynbiang ia ki khun kiba don saw ngut, kiba leit skul hadien ba u kpa ka ïing uba peit bad pyndap pynbiang u la khlad noh.
“Nga kurpad ia ka sorkar, ba kan iarap lem khamtam nga la shu ap beit ia ki jingdonkam na u kpa namar ba ialade ruh ngam da khlain bha ka bor met", la ong ka longkmie.
Lah ban kdew ba u bah Krejunelang Khongjirem bad u bah Seiborlang Jaktung na shnong Wahlyngkhat ki la khlad noh hadien ba la shah rat ha ka twa ha ka 14 tarik Iaiong 2023 ha ka jingtwa ka surok ha Rngain ha ka por janmiet katba ki dang iaid lynti na ki jingdonkam ban leit phai sha la ïing.
Katkum ka jingtip, na ka liang ka ophis u BDO Pynursla ka la dep phah sha ka tnad Revenue ka ophis DC Shillong la katto katne por.
Ym pat lah ban tip na kaei ka daw ba ka sorkar ka shim por ban ai jingiarap sha kine ki longïing kiba iakynduh ia kane ka apot.
Ha kawei ka liang, ka jingbishar halor kane ka kam ka don ha ka kashari hadien ba ka sorkar kala ujor ejahar pyrshah ia ka kompeni kaba pyntrei ia ka surok kaba la wanrah ka jingduh jong ki mynsiem ba kordor.
Dang shen, ka sorkar jylla ka la pynkut noh ia ka jingtreikam ka kompeni ARSS kaba ioh ban shna ia ka package jong katei ka surok ha kaba ka thain Rngain ka hap, bad ka NHIDCL ka la pynkhreh ban khot tender biang na bynta ban pynshna ia kane ka surok ar liang (two lane).
Ka sorkar ka la dep aiti ha ki kompeni ban shna ia ka surok ar liang naduh 7Mer shaduh Dawki hynrei kane ka surok ka la sahteng mynta hadien ba ki kompeni kila ieh noh shiteng ia ka kam.
Nongpoh:Ki nongialam ka KSU Nongpoh Circle ia kaba la ialam da u President u Samla John Lyngdoh, mynhynnin ka sngi, ki la leit ban pynsangeh noh ia ka jingthmu jong ka ophis u DMHO Ri Bhoi, ban pynlong ia ka Inter view na bynta ki kam kiba lait hapoh katei ka tnad treikam jong ka koit ka khiah.
Lah ruh ban kdew hangne, ba katkum ka jingpynbna ne (Advertisement) jong ka ophis u DM HO, Ri Bhoi District, la pynpaw ba ki la don 8 tylli ki post ba lait hapoh katei ka jaka treikam jong ka koit ka khiah, kiba kynthup ia 6 tylli ki Staff Nurse (PHC/CHC), 1 ha ka post Storekeeper bad kawei ka post Staff Nurse (RBSK).
Pynban kaba la pynlyngoh eh ia ki samla kiba la thep ha kitei ki kam ba thylli ia kaba la pynbna ruh da ka ophis u DMHO bad kaba la pynlong ia ki ba kin leit ujor sha ka KSU, ka dei hadien ba ki la poi ha ophis u DMHO, ha kaba ki la iohi pynban ba la don lypa ki kyrteng kiba la dep pynmih ban iakhun ia ka Personal Interview.
Kawei na ki samla kaba la poi ha katei ka jaka ban leh ia ka Interview, ka la pynpaw ba ka sngewlyngoh eh, ban iohi ia ki kyrteng jong kiwei pat kiba thep ia kitei ki kam ba thylli, ba ki la la dep ban pynmih lypa da ki bor pynïaid.
Ha kajuh ruh ka por, ka la iathuh ruh ba kitei ki nongthepkam, ki la tip tang ia ka kyrteng jong ka tarik ban leh ia ka Interview, hynrei kim don jingtip eiei ruh em, ba la don ki briew kiba la mih kyrteng lypa, namar ba ym don satia kano kano ka jingpyntip sha kitei ki nongthep kam.
Haba iadei bad katei ka kam, u samla John Lyngdoh, hadien ba la dep ban kynduh ïa ki nongpynïaid u la ïathuh ba katei ka jingleit ban tuklar, ka dei hadien ba ki la ioh ia ka ujor na ki khun samla kiba bym shem la ïoh ban ai interview hadien ba ki la thep ïaki kam kiba lait.
U la ïathuh ruh ba la lap shisha ïa kane ka jingpynmih lypa ïaki kyrteng kiba lah ban ai interview khlem da ai ka jingpyntip paidbah.
Utei u nongialam ka KSU, u la ong ruh ba katkum ka jinglap ka seng, ka long ba katei ka jingpynlong ia katei ka Interview kam shem la iaid ryntih bad bun na ki samla kiba la thmu ban leit sha katei ka Interview ki la pynpaw ïaka jingbym sngewhun bad dei halor kata ka nongrim, kaba la pynlong ia ka seng, ba ka kan pynsangeh shi syndon ia katei ka Interview, kata ka dei ruh hadien ba ki la lap ba katei ka Interview kam shym la pyniaid beit ïaid ryntih katkum ka kyndon.
Shillong:Ki nongïalam jong ka seng Congress ki la mih shakhmat ban pynpaw ïa ka nongrim jong ka seng da kaba shai ha kaba ïadei bad ka Reservation Policy bad ruh halor ka Roster System.
U MLA ka Congress na Mawhati, u Bah Charles Marngar, ha Congress Bhavan u la ïathuh ba ka seng ka sngewkhia halor ka long ka man jong ki paidbah bad ruh halor ka lawei jong ki samla ka jylla.
U la pynpaw ïa ka jingsngewkhia ïa kane ka mat ba kiba bun balang ki la pynpaw, kata ban pynbeit noh ïa ka Reservation Policy bad ruh halor ka Roster System.
Haba ïadei bad ka jingong kiba bun balang ba ka seng Congress ka sngap jar halor kine ki mat, u Bah Marngar u la ong, “Ka Congress kam shym la sngap jar halor kine ki mat naduh ba sdang ka shim ïa kine ki mat ban ïatai sani bha.
Hadien ba ka sorkar ka la khot ha ka all party meeting ngi la leit bad ïashim bynta.
"Ka seng Congress katkum ka jingïathuh jong une u nongïalam, ka ïeng skhem ba ïa ka Roster System dei ban pyntreikam nangne shakhmat ym ban pyntreikam naduh ba ïoh ïa ka jylla, kata naduh u snem 1972.
U la kren shai ruh ba ka Congress kam shym la kyrshan ïa ka sorkar ne donlang hapoh ka sorkar ba la lamkhmat da ka National People’s Party (NPP).
“Haba ka sorkar ka ïathuh ha ka 19 tarik u Jymmang ba kin thaw ïa ka Komiti ban peit bniah ïa ka jingpyntreikam ïa ka Roster system, ngi la pdiang ïa ka.
"U la bynrap da kaba ong ba ka Congress la bunsien ka la ïakynduh ban ïakren halor kine ki mat, wat haduh ba ki la thaw da ka komiti ban peit bniah ïa ka Roster system bad ka Reservation Policy.
“Kane ka komiti kaba kyrpang kan ïathir sani halor kane ka mat bad ka seng kan sa pynbna paidbah bad pynsngewthuh ïa ka nongrim ba ka seng Congress ka ïeng.
"Haba ïadei bad ka jingkynthoh ba ka Congress ka shim por ban pynbna paidbah ïa ka nongrim ba ka ïeng halor ka Roster System, u MLA ka Mawhati u la ong ba ki shim por namar kane ka mat ka long kaba hap ban bishar bniah bha bad ka bym long ban shu rai kyrkieh kyrkieh.
“Ngim kwah ban shim rai kyrkieh namar ngim kwah ba ngin sa babe hadien bad ban buh jingeh ïa ki paidbah hadien habud," ong u Bah Marngar.
Ha kajuh ka por halor ka Reservation Policy, u la ong mynta la 50 snem ba kane ka policy ka la kynjoh.
“Ngi sngewthuh ïa ka jingeh kumba kiwei ki sngewthuh.
Ngi don ka juh ka jingsngew kum kiwei pat," u la ong.
U la bynrap ruh ba kano kano ka policy lah ban peit bniah ha man la ka 10 snem, kynthup ïa ka Reservation Policy.
U la kyntu ïa baroh ki nongshong shnong ka jylla ba kim dei ban sngewthuh bakla ïa ka seng Congress bad ban shah ïalam bakla hano hano.
“Ka Congress ka ïeng skhem ha ka nongrim bad kan ïai ïeng na ka bynta ki paidbah jong ka jylla baroh kawei," u la bynrap.
Ka Congress te kren da kum wei leh da kum wei, lah kdang ban sngap ia kane ka party khlein la thang jwat la bam.
Ka jingiakhih mynta ka kynti ka long kaba donkam ban pynbeit ia ka jing noh shiliang ha kathung kam thung jam lyngba ka jingwan jong ka Roster System.
Ka jing pynbeit jong ka Supreme Court ia ka Reservation Policy jong ka Meghalaya kan saurlong hadien ba mano re mano yn sa file da ka PIL ha kine ki bnai ki ban sa wan.
Hooid ngin sa ioh i ia kata ka 50-50 kaban long 50% UR bad 50% Reserved hapdeng ki Tribeskiba don hapoh u pud u sam ka Meghalaya.
Hynrei, ngi kum ki paidbah ha kum kane ka por ngi klet ba ia ki post kam ophisar sorkar, kitaki “Gazetted Post" la shah reserved ha ki “Politicians" da kaba shu“BRIBE" lane“NEPOTISM" ia ki briew lajong ba kin ioh ia kine ki post.
Mynta la bun tylli ki result ia ki post na bynta Gazetted Officer ki la mih.
Hynrei kaba lyngngohka long ba tang ki briew ba na “JAINTIA HILLS" ki lah ioh ban long kita ki Gazetted Officers.
Ym don uwei ruh u candidate na “KHASI HILLS"Leit sha kane ka link ba phin tip ia ka jingshisha ba la bun da ki Jaintia kiba long ki GazettedOfficer jing bym hok ha ka thung kam thung jam namar ka jing leh jong ki “Politicians in Power"ka wanrah ia ka jinghiar ka “ETHICS" ha ka Recruitment Process.
Ki members jong ka MPSC interview panel ki long kum ki lun hakhmat ka order jong kiPoliticians in Power.
Ka jing khawpud jong ki ka pynlong ia ki ban shah thied bad ban long ki niang kohnguh kiPoliticians in Power.
Kim long fit ban shong ha ka shuki ka miej interview.
Tang ka jing pynkylla ia ka reservation policy kam pat biang, hynrei dei ban1) dawa tyngeh ban weng mardor ia ka Interview Round na ka MPSC.2) Dawa ban issue ia ki marks sha ki candidate ynda la ioh ka result.3) Dawa ban publish ia ki Answer key jong ki series bapher bapher ha ka website jong kaMPSC.4) Dawa ban display ia ka cutoff jong kĩ category bapher bapher.
Sa tang kane kaba lah ban ialeh pyrshah ia ka “BRIBERY" bad “NEPOTISM" ha ki Gazettedpost.
Shillong:Ka Tnat kam Pohïing ka sorkar Meghalaya ka la pynmih ïa ka jingpyn bna sorkar ba la thaw ïa ka komiti ban peit bniah kyrpang ïa ka Reservation Roster bad ka Myntri ka tnat ka Koit ka Khiah ka Dr.Ampareen Lyngdoh kum ka shongknor.
Ki dkhot jong ka komiti la shim ba baroh ki seng saiñ pyrthei, U Zenith M Sangma na ka AITC, u Bah H M Shangpliang na ka BJP, u Augustine D Marak GNC, u Bah Medhodius Dkhar HSPDP, u Bah Ronnie V Lyngdoh, INC, u Bah Pyndapborthiaw Saibon na ka KHNAM.U Bah Renikton L Tongkhar UDP, U Bah Ardent M Basaïawmoit VPP, u Chief Secretary ka jylla Meghalaya kum ki dkhot ka komiti bad Commissioner bad Secretary, Secretary Personal bad A,R (B) department un long secretary ka komiti.
Ki kyndon jong kane ka komiti ka long ban peit bniah ïa ka jing pyntreikam ïa ka Reservation Roster bad ïa ka kaiphot ka komiti kan pynpoi sha ka sorkar hapoh ka 15 sngi naduh ba la pynmih ïa ka jingpynbna sorkar, la ai bor ruh ïa ka komiti ba kan thung shuh ïa ki dkhot lada donkam.
Ha kawei pat ka liang, ka seng VPP ka la kyntait ïa ka buh ka Sorkar ban kynthup lang ïa ka Party hapoh ka komiti.
“U Bah Ardent u la kyntait ban don bynta lang hapoh ka komiti.
Kam don jingmut ban ïakren halor ka roster system namarba ka party bad ki briew ki kwah ban bishar thymmai biang ïa ka reservation policy," ong u Nongïalam jong ka VPP u Bah Ricky Syngkon.
Shillong:Ka jingshah thngan jong u President ka VPP u bah Ardent M Basaiaw moit ka la kot sha ka 6 sngi ne kumba 128 kynta eiei ban pynbor ia ka sorkar ba kan pynbeit thymmai ia ka Reservation Policy.
Mynta ka sngi u Blei, nalor kiwei pat, u bah RM Shabong, Editor & Publisher Rupang, ula leit ban ai khublei kitbok, ia U bah Ardent Basaiawmoit, uba don ha ka jingshah thngan ha Additional Secreteriat.
Ha katei ka jingleit, ula iakynduh ruh ia U bah SS Cajee, uba dei uba ha ïing hi jong U bah Ardent.
Kitei baroh ar ngut, ki dei ki paralok jong U Bah Shabong, naduh ba ki don ha ki sengbhalang bad U bah Shabong, kum u nongthoh khubor.
U bah Shabong, u kitbok ba ka jingiaid lynti jong U bah Ardent, kan long kaba jop, namar ka thong jong ka jaitbynriew.
Ki nongialam ka Khasi Students’ Union (KSU), ki longkmie, bad kiwei kiwei nalor ki nongialam Balang kila wan ai mynsiem ia u bah Ardent halor kane ka jingiakhih.
Ha kajuh ka por, mynta ka janmiet, u bah Ardent u la ai jingkren lyngkot na jaka thiah ba shah thngan sha ki paidbah hadien ba u la bteng sha ka sngi kaba 6.
U bah Ardent u la ong ba kane ka dei ka jingiakhih paidbah ban iada ia la ka ri kaba la sdang naduh u 2020.
“Ngi kwah ba kum ka jaitbynriew ba naduh mynta ngin iatylli-Khynriam u Pnar, u Bhoi u War.
Ngim ym shah ba ki nongsynshar kin pynpharia ia ngi, ha kano kano ka bynta", la ong u bah Ardent.
U la pynbna ruh ba la sieh ia ka lama jong ka jingiatylli ka jaitbynriew ha katei ka jaka kaba u shah thngan, ym jong ka VPP.U la ong ba ki paidbah wat na ki jaka ba sha jngai kila wan ban ai jingkyrshan bad kane ka pyni ia ka jingiatylli jong ka jaitbynriew.
Ha kajuh ka por, u la ong ba lehse ki don kiba lyngngoh kumno um lei lei haba shah thngan la 6 sngi ruh.
“Lehse ki don kiba lyngngoh kumno u Ardent um pat I lei lei, lah ban don ki jingpyrkhat tharai sinew hynrei tang kawei nga kwah ban ong da kaba shai ba u Blei u shakri kam don eiei kaba eh, ngi ngeit ha u Blei, ngi shaniah ha u Blei, wat la nga khlem bam ja mynta la 128 kynta eiei", la ong u bah Ardent.
U la ong ba ka jingialeh kan pynmih sohthiang bad ki paidbah kim dei ban sheptieng eiei.
Shillong:Ki nongialam ka KSU, mynhynnin ka sngi ki la wan kynduh ia u bah Ardent M Basaiawmoit ha jaka shah thngan, hadien ba ka la iaid sha ka 6 sngi.
Haba kren hadien kane, u President ka KSU u bah Lambokstarwell Marngar, ula kyntu ia ka sorkar ba kan khot iakren ia u bah Ardent ban iakren halor ka Reservation Policy bad ka kynhun jongu, ioh ba kan klang ka ding.
U bah Lambokstarwell, ula pynpaw ba ka seng ka ai ka jingkyrshan ia ka jingiakhih jong u bah Ardent halor kane ka mat kaba la ju iakhih naduh kham mynshwa.
“Kane ka jingia khih kam dei shuh kaba dang thymmai namar ki nongialam ka seng mynshwa kila iakhih halor kane ka Reservation Policy.
Mynta ngi sngew burom ba une u rangbah (bah Ardent) u la mih shakhmat ban shim ia kane ka sienjam.
Na ka liang ka seng, ka shim ba kane kam dei shuh ka mat jong uwei u briew ne jongno jongno hynrei ka dei jong ka jaitbynriew.
Ngi dei ki khun ka bri u Hynniewtrep, ngi shim ia kane ka bynta ban ai ka kti ka mon ka kti ka diang, ngi shaniah tylli ha kine ki rangbah ban pyntyllun ia kane ka kam", la ong u bah Lambokstar.
Ha kajuh ka por, u la ong ba ka sorkar ka dei ban sngewthuh ban khot iakren noh ban pynbeit ia kane ka kam.
“Ha kajuh ka por, ka sorkar ka dei ban sngewthuh ban sngap ia ka sur jong uba bun ba lang, hynrei lada kam sngap ka leh kyllut te, ka shong ha ka sorkar , kaei kaban sa jia nangne shakhmat ha kine ki sngi, ngim lah ban tip hynrei tang kawei ka long ba wat ailad ba ka ding kan klang, pynbeit ia kane ka kam na bynta ka jingbha ka jingbeit bad ka jinghun jong ki samla, ki kmie ki kpa hapoh ka bri u Hynniewtrep", la maham u President ka KSU.U President ka KSU u la ong ba ka seng ka wan ban ai jingkyrshan ia u bah Ardent uba iakhih na bynta ka mat jong ka jaitbynriew kamper lada dei iano iano ruh.
U la ong ba ka sorkar ka la dei ban beit biang ia ka Reservation Policy hadien ba la ioh ia ka jylla 50 snem.
“Ngi sngewthuh shai ba kane ka sorkar kam dei ba don tang ka seng national parti hynrei ki don lang ki seng riewlum ruh, ki don lang ki paradoh parasnam jong ngi, ko sorkar, lada phi don ka jingkitkhlieh na bynta ka lawei bad ka pateng ban wan, khot sha ka jingiakren ia ka kynhun jong u bah Ardent ban pynbeit ban khmih biang ia ka Policy na bynta ka jingmyntoi kiba bun ba lang bad ka seng ka ai ka jingkyrshan ia ka kynhun jong u bah Ardent", la ong u bah Lambokstar.
Haba nga ong ‘shen’, ngam mut shibnai-arbnai bad ngam mut pat ruh da ki snem, hynrei kan ym slem shuh ia ngi, ban ngin ioh shispah-na ka-shispah ia ka bhah kam Sorkar ha Meghalaya, namar ki Garo ki la dawa ban phiah noh la kajong ka jylla, hadien ba ki sengbhalang na Garo Hills, ki la sdang dawa ia kane bad ym shym don mano-mano ba pyrshah, wat ka Sorkar u Conrad Sangma ruh ka sngap jar-jar, kumba ong ki Phareng, ‘Silence means Consent’ (haba sngap jar ia ka mat iakren, ka mut ba don ka jingmynjur).
Ki samla KSU ruh la bun-bun snem ki la dawa ban pynbeit ia kane ka mat ‘job-reservation’, naduh ba dang don u Chief Minister banyngkong ka jylla, u Capt.
Williamson A.Sangma.50 tylli ki snem ki la iaid bad la biang hi ka jingmyntoi ba la ioh ki samla na Garo Hills.
La iathuh ia ngi ha kitei ki snem da ki rangbah jong kitei ki por, kynthup ia i Bah B.B.Lyngdoh, P.R.Kyndiah bad kiwei de, ba u Capt.
Sangma, ha ka jingshisha, ula don jingsngew ia ka jingdawa ki samla KSU, ula sdang pynwandur ruh ia ki nongrim, kiba pyrshang pynkhih ia kane ka mat (draft), hynrei kitei hi ki Rangbah ki iathuh, ba ula kren pat ha ki ba ‘ia mynta, ieh ngin nang buh teng shuwa’ (keep in abeyance) ka la shu kut noh hangta.
Mynta ba la ai lyer thymmai da ka Seng VPP i Bah Ardent Basaiawmoit MLA, ha kaba la ieng syndon da ka prokram ‘shah thngan’ (hunger strike), khlem artatien kan nang pynsted shuh-shuh ia kaei kaba la iakhih teng bad ba la nang iai pyrkhat da ki bor Sorkar ruh.
Ka jingbym pynpaw ei-ei na ka liang ki Heh ka Sorkar NPP, ka sakhi ba u Chief Minister, Conrad Sangma, un ym nud ban iaid pyrshah ia ka jingdawa ia ka State Garo Hills, khamtam haba ka sur ka la mih na Garo Hills hi.
Imat ha u 2028 te kan mih ka jylla thymmai na ka bynta ka Garo Hills, namar ha baroh kawei ka Garo Hills, don 24 ngut ki MLA, kaba la biang na ka bynta jong ki ban ioh jylla, khamtam ynda pynbun sa ia ki Constituency.
Ki paid Garo kiba bun kiba don la slem ha thain West Khasi Hills bad Ri-Bhoi, ym tip naei ki wan, kin dang don hi ha ka jylla Khasi Hills, tangba ia ka bhah bate kam te la sngewthuh lypa, ba kan ym long shuh kumjuh.
Ka biang palat kata lada ki paralok Garo kin ioh noh la ka jylla namar dei maki hi ki ba pyrshah ban pynbha ia kane ka RP.Shillong:Ka ïingbishar jong ka Meghalaya High Court ka la bthah ia ka sorkar jylla, ba kan khang noh ban pyni ia ki doh ha ki dukan doh.
Haba shongbishar ia ka PIL jong ka Gau Gyan Foundation, kaba dei kawei na ki seng kaba trei na bynta ban iada, pynneh pynsah ia ka masi ka Highcourt ka la hukum ia kane ha ka sngi-thohdieng.
Ka sorkar ka dei ban buh ia ki ki nuksa bad khangnoh shisyndon ia ka jingpyni ne wah ia ki doh ha ki dukan, dei ban buh ia ki ha ki mashin Refrigerator lane kino-kino ki jaka buh, ymdei pat ba ki paidbah ba nabar kin iohi, la ong ka bench ba khlieh da u Chief Justice, Banerjee.
Ka jylla ka dei ban pyntikna ba ka jingsumar bad peit bniah katkum ka Board, lada dei kito kiba bam ki briew ne kiba pyndonkam hapoh ka jylla, dei ban shim jingkheiñ ka ba bniah,kumba la dep ban bthah ha u bnai June jong u Snem 2022,hap ban bud ryntih ia ka juh.
Ka bench ka la pynpaw ruh wat la ki la don lypa ki jingbthah na ki tnat treikam jong ka sorkar pdeng bad sorkar jylla, u nong ai mukotduma u iohi ba bun na ki kyndon ym kim shem la bud bad ka local level committee ruh ka khlem treikam satia.
Kyrmen skhem ba kum kine ki jing dkoh, dei ban shimkhia bha bad ka jylla kan pyntikna ba ka jingsumar bad iada ia ki mrad lada ka dei ban bam ki briew.
Kawei na ki bynta ka long ba ka jingpyni ia kitei ki mrad ha ki dukan ha rud surok, ka jingpyni ia ki khlieh ba la dep ban pom ha kaba baroh ki briew ki lah ban iohi.
Wat la na ka liang jong ka jylla ka la shimkhia hadien ba la dep ban ai jingmut, hynrei ki dukan ki dang bteng ban leh ia kane.
Nalor ba hap ban buhrieh na ka jingiohi jong ki paidbah, donkam ruh ba ka doh ka dei ban long kaba khuid, kam dei ban long kaba jakhlia ne ban sniew noh shwa ban die.
Khlieh RSS kine.
Shillong: Ka kynhun Pulit jong ka jylla Meghalaya, ka la lah ban pynpulom noh ia ka jingthmu jong ki katto katne ngut ki briew ban pynkhieim biang ia ka seng kaikhlaw ba khlaiñ bha na ri lum Garo, ka Garo National Liberation Army (GNLA).
Ki pulit ki la iathuh ba ka jingpyrshang ban pynkhie im ne pynkhlaiñ biang ia kane ka seng ka dei ka jing don bynta ki katto katne ngut ki briew kiba kwah ban pyntieng, pynsyier bad ban dawa pisa na ki katto katne ki heh saipan.
Ki pulit jong ka West Garo Hills District, ki la pynlong ka jingthew bad khynra kaba jur bha hadien ka jingmih ha ki lad pathai khubor ka la kam ba ka la don kaei ka whatapp message kaba la phah bad kam ba u Jingjang D Shira u dei u nongialam ba thymmai jong katei ka kynhun, ha kaba u la bat ruh kum u Chief Executive Director bad kumba 500 ngut ki dkhot ki dang shah hikai pyntbit ha Rengdim jong ka West Khasi Hills District.
Kane ka khubor, la phah ruh ia kawei ka dur ba la kam ba ka dei ka jong u Jengjang D Shira bad uwei pat u briew ba don lang ha katei ka dur ia u ba la tip kyrteng kum u Nengsrang Sangma la pynithu ba u dei u Secretary jong ka seng GNLA.Katba u jengjang D Shira, ha katei ka dur u la kah durkhmat da ki jain iong, ha kaba la pyn ithuh ruh ba u dei u Chief Executive Director jong ka GNLA.Hadien ka jingiohlum jingtip ki pulit ki la lah ban pynithuh ia kitei ki briew lai ngut kiba don ha katei ka dur, ha kaba u wei na ki, u dei u Namchang CH Momin ba khot sin kum u Jengjang D Shira,u ba dang 22 Snem karta na ka shnong Darangare, u Adot M Sangma 26 Snem ka karta na ka shnog Ganipara bad u Silwit R Marak 26 Snem karta na ka shnog Nalnapara kaba hap ha Dalu police station jong ka West Garo Hills District,ki dei kiba la kynnoh ba ki donkti ban pynwandur thymmai ia ka GNLA.Na ka liang jong ki pulit ki la pynlong ia ka jing khynra ha kaba ki la hiar ruh sha ka shnong Darangare, hynrei ki la ioh pynban ia ka jingtip na Khera police outpost ba baroh lai ngut kitei ki briew ki la wan ban pyndem noh.
Kumta ka kynhun ka la leit sha katei ka police station ban tohkit bniah ia kitei ki lai ngut.
Ki pulit ki la pynlong ruh ia ka jingtohkit ha ka ïing sah jong u Namchang CH Momin ba la khot sin u Jingjang D Shira, ha kaba la ioh ban kurup ia ki uniform, ki juti boots,kumta la kem noh ia ki lai ngut ki briew.
Kam don satia ka jingpyrshang ban thaw biang ia ka GNLA , hynrei kitei ki lai ngut ki briew ki la leh ia kane khnang ban pyntieng ia ki paidbah bad ban ioh dawa pisa na ki heh spah.
La suba ruh ba kin dang don sa kiwei pat kiba iadonkti lang ha kane ka kam bad ka jingtohkit ka dang iaid shakhmat ban lap ia ki jing ia sylla.
Ka kynhun pulit jong ka jylla hi kan leh katba lah ban pynduh pyndam noh ia ki jing pyrshang ban pynwandur thymmai ia kino-kino ki seng kai khlaw.
Ki la buh ruh ka jingkyrpad sha ki paidbah ba lada ki don kino kino kiba ioh jingtip sha phang ki kam lehnoh ki lah ban iathuh sha ka tnat pulit, ngin leh ia kaei ba ngi tip bad ngin ai buskit ruh ia kito kiba ai jingtip khlem da pynpaw ia ka kyrteng ka jong ki.
Ka kam lehnoh dei ban rat dyngkhong namar ka jing pyrshang ban pynsniew ia ka shongsuk shong shngaiñ dei ban pynshitom katkum ki kyndon aiñ.
,,,.
Ki pait Nongrep ki la jaw ummat kthang ha une u ‘nai thymmai ’23.
Ka aiom lum ia ki mar rep ka la dei Kum u synsar,kwai,kait bad kiwei.
Ka wan Kane ka thma pynjot da ki hati ka la pynmong ia ka jingsngew jong kiba bun.
Mano ba lah ban tip lano un wan u nongtuh,nongpynjot ia ka spah ba la dep kynshew ha ki thiar.
Kha ma kha la shu jlor ei ha madan madiah.
Ha ka miet sngi saitjain 14.1.
ki la kynriah noh na Tbanlangjrong bad kiew arted shi Kynhun ki tur sha shnong Dirang,Maharam bad shi Kynhun sha u Lum Iawpaw.
Ka jingiaid lynti jongki ki la dep pynpra plain ia ki sem/trep lyngkha ki Nongrep ha Tbanlangjrong.
Ka sem jong une u Nongthoh ruh ki la jynrat ploin.
Ki synsar,kait,kwai ki la jhor thiaw.
Ki paitbah ki Jew slew ban iohi ba Shah pynjot ha madan madiah.
Shi Kynhun ki pynlong jaka shong jah thait hapoh madan Phutbol Dirang,shi Kynhun ki la shong Aram ha madan Mawrapar( Lum Iawpaw).
Ngim Don thylliej ban batai ia ka jingjot jingduhnong.
Lada ia ki Ophis Soil Conservation bad PHE la dep ban siew Bai pynjot ia ki paitbah pat ? ? ? La khmih lynti ba ka tarajur kan nym noh shiliang la ki jrong tdong ne ki riew sabnup sabnep kumjuh.
Haba phi thoh khubor te ai beit ia ka report keiñ bad ngi ba pule ruh ngi lah sngewthuh hynrei thoh khubor phi te long kum ba thoh khana puriskam pynban.
Shillong:U Bah M Kharkrang u IPS ophisar ba la shong thait bad u State Executive Member bad nongai ktien ka BJP u la phah ïa ki kot pan tiket ne ki nomination paper na ka bynta ka tiket BJP ban ïakhun na ka seng BJP na ka 17th North Shillong Constituency.
Ïa kitei ki kot u la phah lyngba u Mandal President u Bah Malcolm Najiar bad ïa ki kot pan tiket la aiti da u Mandal President sha u State President Bah Ernest Mawrie ha ka jingïadonlang u Dipayan Chakraborty, u Bah G S Nongbet State GS, u Sherwan Jhun jhunwala State Finance Secretary, u Pawan Sharma State Executive Member.
Ha ka jingïalang la donlang ki President jong ka BJYM bad Mahila Morcha jong ka 17th North Shillong ha ryngkatlang kiwei ki executive member.
Shillong: Wat la ïa ka elekshon sha ka ïing Dorbar Thawaiñ ka jylla, ym pat pynbna na ka liang jong ki shipai BSF ki la sdang ban khynra ïa ki kali ba ïaid ba ïeng ha khappud ha Phutamati ha West Garo Hills District.
Ha kane ka jing khynra ki la ïoh ban bat ïa kawei ka kali ha Phutamati da ki BSF kiba don ha Tikrikilla, ha kane ka jingtalasi la ïoh ban kurup ar lak tyngka ka pisa na u Soyadur Rahman ba dei na ka shnong Goladihli.
Ki shipai BSF kila aiti sha ki pulit jong ka jylla Meghalaya ban tohkit ïa u tei u briew bad na ei kane ka pisa ka wan bad na ka liang jong ki pulit ruh kin leh ïa kaba donkam katkum ka aiñ ha kaba ïa dei bad ka jingtohkit ban lap na ei kane ka pisa ka wan.
Shillong:U nongialam jong ka AIM, u bah Banshai Marbañiang, haba ai jingkren ha ka jingialang paidbah ha Motphran, u la ong, ba ka jinglaitluid ka  jingjied ia ki nongmihkhmat ka dei ka hok jong u paid bah bad ka rynsan jong u paidbah, ka wan hangne ban jied ia ki nongialam, ym ki nonglilam ia ka ri bad jait bynriew.
U la ong ruh “Ngi wan hangne ban ia syllok na bynta ki paidbah.
Ka jing pynshai jong ngi ka dei katkum fundamental duties, kat kum ka article ba 51(a) jong ka riti synshar jong ka ri india".
U nongialam jong ka AIM, u la ong “Ka hok ban thep vote, ka dei ka hok ban im, hynrei tang kumba 50 snem mynta ngi ioh ia ka jylla lajong, ngi la long ki mraw ha la ka jong ka ri, namar ba haduh 60 persen ki Garo kin rung kam ha MPSC, ki Khasi Jaintia tang 20persen bad 20persen ki General.
Kumta ki paidbah ki dei ban long ki briew kiba stad ban jied ia ki nongthawaiñ ym shuh ki ban shu mihkhmat kum ha ki por ki ba mynshwa, kumta ngim dei shu ban long kiba dang biej ban jied ia ki nongthawaiñ ha ki snem ki ban wan.
Namar ka jingkhlaiñ ka dei ha ki sangkti ki jong nga bad jong phi iwei pa iwei, ym dei ban beiñ ban kynthoh, hynrei pyni ia ka lynti, namar ka hok jong nga bad jong phi ka dei ban iai im kumba ka ktien phira jong ki khasi ka ong kamai ia ka hok" la ban shuh u ne u nongialam.
U ne u nongialam u la ong ba u tieng bad sngewsih bha ban tip ba ki ri jong ka pyrthei ki la pyrshang ban wanrah noh ia kita ki artificial womb ha ka pyrthei baroh kawei hadien ka jing kut noh jong ka khlam kovid-19, ha kaba haduh lai tylli ki ri kum ka Germany, Japan bad Korea, ki la dep sdang ban pynmih ia 30,000 ngut ki artificial khunlung, katba ki thmu pat ban pyniap noh ia ki briew kiba shisha.
U la ong ruh ba ki jingthmu jong u heh spah jong ka pyrthei u Bill Gates u don ka jing thmu ban wan rah noh ia kito ki briew artificial kiba iohi hapoh phlim sha ka pyrthei.
Ym tang katta, hynrei lada ki don ki kynthei ki bym kwah ban kha khun ruh ki la lah ban shu thied ia ki “artificial womb", la ong u nongialam jong ka AIM Meghalaya.
U bah Marbañiang u la ong ruh “To ngin long kiba kyndit bynriew, ngi wan hangne ban kyrsiew ban pasiaw,ban iawer lem ban tip bad shemphang ban ia ai jingmut, ba ngin ioh ban iaid bad ieng ha ka lynti ba bha, kaba ngin ieng lyngba ka rynsan u paidbah ka long ka rynsan u paidbah ka long ka rynsan ba khraw, ka rynsan u paidbah ka dei ka bynta ba ngin pynpaw, lyngba ka rynsan u paidbah ngin ialam ym ban lilam, lyngba ka rynsan jong u paidbah ngin pynsngew ym ban bynthiew lyngba ka rynsan u paidbah ngin ai ka buit ka bor, ka mynsiem bad jing shemphang na ka bynta ka lashai bad la shisngi" la pynkut u ne u nongialam.
Ha kane ka sngi kiba ia don bynta lang bad ka Awakening India Movement, ki long U bah Kitbok Thabah, President jong ka All Meghalaya Dancer Association, u bah Charlie Mawrie, president jong ka HNYF Nongstoin circle nalor kiwei pat kiba la ia don lang ha katei ka sngi, nalor ki paidbah.
Shillong:Ka Awakening Indian Movement, ha ka jingialam jong u bah Banshai Marbañiang, lem bad ka jing don u bah Louis Dohtdong president jong ka Hynñiewtrep National Youth Movement (HNYM) lem bad kiwei pat ki kynhun seng kiba sngewkhia thew haba iadei bad ka rukom jied bad phah ia ki nong thawaiñ sha dorbar jylla, ki la pynlong ia ka jing pynshai paidbah haba iadei bad ka jingjied ia ki nong thawaiñ sha ka ïingdorbar thawaiñ jong ka jylla Meghalaya.
Haba ai jingkren ha kane ka jingialang u President jong ka seng HNYM, u la ong ba ki paidbah nongthep vote ki dei ban sngewthuh shwa ba ki dei kiei kita ki MLA kiba ki la jied ban phah leit shong dorbar ha ïngdorbar thawaiñ, hato ki dei kiba shu mihkhmat ne ki ban thaw ia ki aiñ ki ban iada ia ki nong shong shnong jong ka jylla, ne kiba shu mih shisha tang ka khmat khlem kren eiei na bynta ka jing bha jong ki paidbah.
Ki paidbah ruh ki bun ki bym tip kaei kata ka sorkar,ka sorkar ka dei u paidbah, katkum ka riti synshar paidbah.
U la ong ruh ba ki paidbah kim dei shuh ban jied tang ia kita ki nongmihkhmat, namar la iohi ba ha ki 50 tylli ki snem, la iohi ki shu mih shisha tang ki khmat, ha kaba kim kren eiei ha assembly, ki shu ia khapbrip ki khmat ngaiñ-ngaiñ, hynrei ladei ban ong jied ia ki nongthawaiñ ki ban leit sha assembly na bynta ban iasaid iatai ia ka khia ka shong jong u paidbah jong ka jylla, ym shuh u ban shu mihkhmat, la ong u bah Dohtdong.
U bah Louis Dohtdong,u la ong ruh ba ka por ka la dei ban tip ba kaei ka jingiapher ha pdeng u nong mihkhmat bad ki nongthawaiñ, ka jingiapher ka long ba ki nongmihkhmat ki dei kita kiba, lada u kpa um lait ban leit dorbar shnong u phah leit da u khun tang ban shu leit mihkhmat bad um don kam ban kren eiei tang ban ioh kyntiew kyrteng, katba ki nongthawaiñ pat ki dei kita kiba ki paidbah jong ka dong ka thaiñ kiba la pynkhamti ba kin leit ia thaw aiñ ha assembly, ki ban wan rah la ki jong ki jong ki mat ki ban pynim ia ka jait bynriew, la ong u bah Dohtdong.
U nongialam jong ka HNYM,u la ong ba ki paidbah ki dei ban kiar noh ia kiei kiei kiba shu aiei, khamtam ha shwa jong ka elekshon ba ha shwa ban shim dei ban kylli balei ki tyrwa ei, khnang ban lah ban ioh shisha ia kita ki nongthawaiñ kiba lah ban thaw ia ki aiñ ki ban iarap bad ai jing myntoi ia ki paidbah.
Shillong:Ka shongknor jong ka seng All Indian Trinamool Congress (AITC), kaba long ruh ha ka juh ka por, kum ka myntri rangbah jong ka jylla West Bengal, ka Mamata Banerjee, kan sa hiar sha ri lum Garo,ha North Garo hills dis trict ha ka 18 tarik jong u bnai Kyllalyngkot mynta u snem na bynta ka jingialang paidbah, la pynbna da ka Meghalaya TMC ha ka sngi u Blei.
Kan dei ruh ka jing wan iuh kjat ha ka sien kaba ar jong ka shongknor jong ka parti AITC, sha ka jylla Meghalaya, hadien ka jing wan iuh kjat ba nyngkong jong ka sha ka jylla Meghalaya ka long ha u snem ba dang shu dep.
Ka Mamata Banerjee, kan leit shim bynta ha ka jingialang paidbah, ka ban pynlong ha Dilma Apal, ha Mendipathar jong ka North Garo hill district ha ka janmiet jong ka sngi balang ha ka jing synran lang jong u National General Secretary jong ka AITC, u Abhishek Banerjee.
Kiwei pat ki ban ia don lang ha katei ka jingialang ki kynthup ia u nongialam jong ka parti AITC ha Rajya Sabha, u Derak O Brien, u nongpeit ia katei ka seng ha Meghalaya,u Manas R Bunia,u President jong ka Meghalaya TMC, Bah Charles Pyngrope bad u nongialam jong ka liang pyrshah ha ïingdorbar thawaiñ jong ka jylla Meghalaya, u Dr Mukul Sangma ruh kin ia don lang ha ka tei ka sngi.
Shillong:Ka Tnat Meghalaya Transport Corporation (MTC) ka Sorkar Jylla, ka la ïasoi ïa ka soskular bad ka Spicejet ban pynher ïa ka liengsuiñ kamai beit beit hapdeng ka Shillong bad ka Delhi.
Ïa kane ka soskular la ïasoi ha ka jingïadon ryngkat jong u Myntri Rangbah ka Jylla Conrad K Sangma.
Kane ka liengsuiñ kan her ka mai arsien shitaïew ka ta ha ka sngi nyng kong bad sngi thoh dieng.
Lah ban kdew ba kane ka jingshimkhia ban pynher ïa ka liengsuiñ kamai Delhi-Shillong-Delhi ka dei ka kam jong ka Sorkar Jylla naduh u snem 2020.
Haba nyngkong, ka Big Charter Pvt Ltd (Flybig) ka la shimti ban pynher ïa ki liengsuiñ kamai.
Ka Flybig ka la pyndonkam da ka Liengsuiñ Bombardier Dash 8 Q400 kaba ju pyndonkam nyngkong da ka Spicejet.
Hynrei, ka Flybig ka la pynpaw hadien ïa ka jingbym lah ban pynbteng ïa ka jingkamai.
Kumta, ka Sorkar Jylla ka la pynlong ïa ka jingïakren la bunsien bad ka Flybig bad ha kajuh ka por ban wad ïa kiwei pat ki lad ki lynti.
Khatduh ïa ka jingïateh soskular bad ka Flybig la pynkut noh.
Ha kajuh ka por, ka Spicejet ka la wan ïakren hi dalade bad ka Sorkar Jylla bad ka la tyrwa hi ban pynher ïa ka liengsuiñ na Delhi-Shillong-Delhi katkum ki kyndon jong ka MTC.Ka Spicejet ka don haduh 23 tylli ki liengsuiñ 23 Bombardier Dash 8 Q400 bad da kane kajuh ka liengsuiñ yn pyndonkam ha ka jingkamai na Delhi-Shillong-Delhi.
La khmih lynti ba ka jingsdang pynher ïa kane ka liengsuiñ kan long naduh u bnai Rymphang 2023.
Ka Spicejet ka la khmih lynti ban pynurlong ïa ka jingshimkhia jong ka Sorkar Jylla bad ban pynurlong ïa ka jingangnud jong ki paid nongshong shnong ka Meghalaya ban don ïa ka liengsuiñ ba kamai beit beit na Shillong sha Delhi.
Nongpoh: Ha ka jingjia aksiden kaba la jia mynta ka sngi ha Nongpoh hajan ka Bethany Hospital, u wei u briew u la mynsaw katba u wei pat u la lait thaw na ka jingmynsaw, kata ka dei hadien ka jingiatyngkhuh hapdeng kawei ka kali Volkswagen bad ka Auto Rickshaw.
Katei ka jingjia, ka la jia ha ka por 12 shiteng eiei, ha kaba katei ka Volkswagen kaba don ia u number AS-FF-5590 kaba la niah da u Kautav K Kalita na Assam, hynrei haba ka la poi ha katei ka jaka, namat ka jingpynher stet palat, ka la leit ban tynrah markhmat pat ia kawei ka autorickshaw kaba don ia u number ML 10 A 8361 kaba la niah da u Bah Starling Dohling.
Haba iadei bad katei ka jingiia, uwei uba shong lang ha katei ka auto, u la lait na ka jingmynsaw.
Tang mar ia tip halor katei ka jingjia, ki pulit ka Nongpoh Traffic Branch ki la leit marmar sha katei ka jaka ban pynlong ia ka jingtohkit bad la pynkit noh ia u ba mynsaw sha Bethany Outreach Hospital na ka bynta ban ioh ia ka jingsumar.68ngut ki briew, ki la iap ei, hadien ka jinghap jong ka liengsuin, Yeti Airlines ATR 72, kaba kit ia 72ngut ki  briew, ba kynthup ia 5ngut ki nong India bad katei ka liengsuin, ka la hap ha Pokhara, ha ka por 11baje mynta ka step.
La iathuh ba katei ka liengsuin, ka kit ia 68ngut ki nongleit jingleit bad sa 4ngut ki nongniah  bad ki nongbud, ka leit hap noh tang khyndiat kilometre, hadien ba ka mih na Kathmandu, ban leit sha Pokhara.
La iathuh ba ki don 5ngut ki nong India, 4ngut ki nong Russia, 2ngut ki noing South Korea bad sa uwei u nong Ireland, ha katei ka liengsuin.
Katei ka liengsuin, ka don 15 snem ka rta, ong ka khubor jong ka  FlightRadar24.
Nga sngew synei palat nga pait u dohnud doctor haba iohi kumne.
Shillong:U Myntri khynnah jong ka sorkar india,u Rajeev Chandrasekhar, u ba bat kum u myntri khynnah, jong ka tnat Elec tronic bad Information Technology (IT), uba wan jngoh ba ar sngi ia ka nongbah Shil long, ha ka 13 tarik Kyllalyngkot, u la iathuh ba ka sorkar india ha ki 12 bnai ban wan, kan sa ai jing hikai ia palat 50,000 hajar ngut ki khun samla na ka jylla Me ghalaya ha ki prokram ba la tip kum ka industry ready skill.
U myntri u la ong ruh, ba ki don ka bynta ba jan bha ba wanrah lang ia ki karkhana bad ki kam khaïi ban ai kam ia ki samla, kaba dei ruh ka lad ka ban ai kam ia ki samla jong ka jylla.
U la ong ruh ba ka jaka ai jinghikai ba la tip kum ka National Institute of Electronic and Information Technology (NIELIT), yn sa buh noh ha jylla Meghalaya ha ki khatphra bnai ban wan, khnang ba kan iarap ia ki khun samla ba kin sdang ia ki kam lajong, la iathuh u Chandrashekhar.
U myntri u la iathuh shuh shuh ba ka Software Technology park of India (STPI) ha nongbah Shillong, kaba yn sa sdang pyntrei ha u bnai lber jong u snem 2023, yn tei ha ka jaka ba iar haduh 11,000 sq ft, ka ban pynleit jingmut ha ki online Gaming, ha kaba u la ong ruh ba ki don ka jing iohi ba ka jylla Meghalaya, ka dei ka jaka pdeng ba biang tam na bynta ki nong seng kam lajong bad ka ban sdang ruh ia ki online Gaming, ka ban sa sdang noh shen ha ki ar bnai ban wan, la ong u Rajeev Chandrasekhar.
U Chandrashekhar u la iathuh ruh ba ka jingtrei shitom jong u myntri rangbah duh jong ka ri u Narendra Modi, ha baroh ki jylla jong ka ri bad ki jylla jong ka thaiñ shatei lammihngi, ha ki san snem ka kaba lah ban iohi ia ki prokram bad ki skhim kiba ka sorkar ka la wanrah.
Shillong:Ka Election commission of India (ECI) ka la bthah ia baroh ki kyrtong ki ban ia khun ia ka elekshon, ki ba don ki dak sniew (criminal cases) ba kin pynmih ia ki, ha ki lad pathai khubor, la ki dei ki kotkhubor ne ki electronic media.
Ka tnat elekshon ka la hukum ba lada ki don ki kyrtong, kiba la ngat ha kino kino ki kyndon aiñ pyrshah ia kino kino ki kam sniew ba ki la leh ki hap ban pynmih ha ki lad pathai khubor haduh lai sien kynthih, ia kita ki kam sniew ba ki la leh khnang ba ki paidbah ki lah ban tip, lada ki dang kwah ne em ban kyrshan ia u/ka, kata ka dei ka kamram jong ki nong thep vote, ka kamram jong ngi ka long beit ban buh khnang ba ki paidbah hi kin ioh jing tip bad ban iathuh ruh sha ki paidbah kloi katba lah, la ong u CEC, haba ia kren bad ki nong thoh khubor ha nongbah Shillong, ha ka sngi thohdieng.
U la ong ruh ba kito ki parti kiba rai ban ai tiket ia kito ki briew ki ba don dak sniew, ki ruh ki dei ban pynshai paidbah.
Ki dei ban batai shai sha ki paidbah, balei ba ki rai ban ai tiket ia ki tei ki briew, hato ka don jingeh bha ban ioh ia u kyrtong u ba khlem don kino kino ki kam sniew, ha kito ki constituency, ki seng saiñ pyrthei ki hap ban pynmih paidbah ha ki lad pathai khubor, khnang ba ki paidbah kin tip bad ha ka kyndon aiñ aiu ki la shah pynngat, la ong u Kumar.
U Kumar u la iathu ruh, ba ki kynhun pahara,ki ophisar ha ki jaka thep vote kin ym lah ban tip shaei kin leit bad ki kynhun pahara ruh kin ym lah ban tip ka kynhun jong ki kan leit shaei, u la ong.
ka ECI kadei ban batai Shai katno sngi ban Pynshai sha ki paidbah ha shwa ban Poi Ka jingthep vote.
ym dei ban derpor palat.
Shillong:U National vice president jong ka National people’s party (NPP) u bah Prestone Tynsong, ula kynthoh jur, ia ka seng TMC, ha ka jingkren ha ka jingialang pynbna kyrtong jong ka parti NPP ha ka 12 tarik Kyllalyngkot, ha ma dan Polo bad u la kynthoh tyngeh ia ka parti Trinamool Con gress, kaba don ha ka liang pyrshah ha ka jylla Meghalaya, da kaba u ong ruh ba ka dei ka parti kaba dang hynnin mynshisngi, katba ka la pynmih ia shibun ki jingpynbna jong ka, ha ki kot khubor.
Haba iadei bad ka jingpynmih jong ka parti TMC ia ka skhim ban ai jingiarap kyrpang ia ki longkmie ba la tip kum ka WE Card, ka ban ai jingiarap kyrpang 1000 tyngka shibnai sha ki longkmie bad ka MYE Card ka ban ai jingiarap kyrpang 1000 tyngka sha kito ki khun samla ki bym pat ioh kam ioh jam, u bah Prestone Tynsong, u la ong ban ai sha ki long kmie tang 1000 tyngka shibnai, ma u kum u kpa u sngew jemdaw bad um sngew iahap satia, kumta u kyntu ia ki paidbah ba kim dei ban biej ban ngop ha ki jing pynthame jong kiwei ki parti tang da ka pisa ba 1000 tyngka shibnai, kaba dei ka jingkular kaba tang ha suiñ.
Ha kaba u la ong ruh lada ka Mamata Banerjee ka iohi shisha ia ka jingduk jong ka jylla, balei kim ai noh mynta shwa ka elekshon, ban ia kaba ai hadien jong ka elekshon.
Haba ai jingkren shuh ha katei ka jingialang, u bah Tynsong u la iathuh ruh ba ka parti kan jop palat 35-36tylli ki constituency ha ka elekshon ban wan, kumba ka history hi ka long ba u Blei u la pynkhamti ia ka parti NPP ha u 2018 haduh mynta.
Haba iathuh ia ka jingiaid lynti jong ka sorkar haba iadei bad ka khlam kobid ha u snem 2020,u la ong ba ka long ka por kaba eh bah kaba pynduh thiah pynduh dem bha ia ki nongialam, hynrei ka sorkar ha ka jingialam jong ka NPP ka khlem shong kli kti, hynrei ki pynpoi lut ia baroh ki samla pule sha ka jyllla bad ka bah khlieh lut ia ka bailut ka baisep nadong sha dong na ka bynta jong kito ki samla ba pule bad trei shabar jong ka jylla,la ong u bah Tynsong.
U la ong ruh ruh ba ka jing pynlut ha ka por jong ka khlam kobid ka long palat 500 klur tyngka, hynrei ki dang don kiba nud ban kynnoh ba u myntri rangbah u bam lut ia ka pisa, kumta u bah Prestone u la ong “Katba phi nang kynnoh katta ngi dang ioh mynsiem ban trei na ka bynta jong ki paidbah.
To kylla ruh kaba mut khnang ba ngin lah ban wanrah ia ka jing kyrkhu".
jem daw ka NPP, eh daw ka TMC, BJPSngew hun jrud ba jemdaw npp ehdaw TMCKumno ngi baroh ha ing ngi la leh ka mye card tangba ym ioh ka card ka pisa ba la pynbna.
kane ka lah bn long Tang ka jingpynbiej rh ym tip.
Shillong:U myntri khynnah jong ka sorkar pdeng, uba bat ia ka tnat Electronic & info rmation technology, u Rajeev Chandra sekhar u la ong ba ka jingkular jong ka parti TMC ban ai kam ia ki samla ha ka jylla Meghalaya, lada ki ioh ban synshar ia ka jylla Meghalaya, ka dei ka jingkular ba thylli, ka bym don eiei namar ba ha jylla West Bengal ki khlem lah ban leh, ia kaei kaba ki la dep kular ha shwa jong ka elekshon, kaba pynlong ia ki khun samla ba kin shah ktah ha ka kyrduh kam kyrduh jam bad u la ong ruh ruh ba ka jing phai khmat jong ka parti TMC sha kiwei pat ki jylla ka lah ban dei namar ka jing synshar ia ka jylla West Bengal ka la synjor.
Hynrei ka parti BJP, pat ka dei ka parti ka ba lah ban wanrah ia bun ki skhim bad ka roi ka par ha ka jylla bad ka ri hi baroh kawei la ka dei ha ka ioh kam ioh jam jongki khun samla.
Haba iadei bad ki jing kynnoh jong ki liang pyrshah ba ka parti BJP kan ym jop ha jylla Meghalaya hynrei kan shu thied ia ki MLA, u myntri u la ong ba ka parti BJP, ka dei ka parti ba kiew bha ha ki liang baroh, ha kaba bun na ki nongialam ki kwah ban ia treilang bad ka BJP, ha ka jingialam jong u Narendra Modi.
U la ong ruh ki liang pyrshah kim lah shuh ban ialeh pyrshah ia ka BJP, lyngba ka roi ka par bad kumta ki la pyrshang ban ialam bakla ia ki paidbah ha kiba bun rukom bad kynnoh ruh ba ki thong da ka pisa na bynta ka jingiohnong politik, hynrei ka BJP, kam juh leh ia kum kine kiba ka liang pyrshah na ka por sha ka por ki kynnoh.
Haba iadei bad ka ILP, na ka liang jong u Chandrashekhar u la ong ba lada ka parti BJP hi kan wan ha ka bor kin leh eiei haba iadei bad ka mat jong ka ILP, namar kiba bun hi ki jingeh khamtam lei ha ki thaiñ shatei lammihngi jong ka india kaba la tip bha kum ka jaka jong ki kynrum kynram, la ka dei ha ki kynhun kieng atiar ne kiwei kiwei, hynrei ha ka jingialam jong ka BJP bad u Modi, ki jylla jong ka thaiñ shatei lammihngi ki la hiar bha haba iadei bad ki kam kaikhlaw, la ong u myntri.
Haba iadei bad ka jingkam jong ki katto katne ki sorkar jylla, ia ki skhim ba la mang da ka sorkar pdeng, u myntri u la ong ba lada ka jingthok jong ki katto katne ka kham kor ban ia ka jingshisha, ki paidbah nongthep vote ki dei ban sngewthuh bha, hynrei lada ka sorkar bjp kan ioh ban synshar ia ka jylla Meghalaya bad ka sorkar pdeng ka jylla meghalaya kan ioh shibun ki jing myntoi, la pynkut u Chandrashekhar.
ka BJP ka dei ka parti niam Hindu,u modi un pynkylla hindu Country kumba long ha Vatican.
hynrei yn ym lah da lei lei ruh ban synshar da kawei ka niam hapoh India,u modi dei u capitalist,.
u ban privatisatise ia baroh ki public undertakings.
crores ki job lossLada ki politician ki pyndep hok ia la ki jingkular khlem pep ka Bneng kan wah hiar ha sla khyndew.
Tangba ka ktien bad ka kam hi bunsien kim iadei.
Bha ban nai kular ei ei bad shu pyni beit da ka kam namar ka long pop lada khlem pyn urlong….
Joshimath:Ka nongbah Joshimath jong ka Uttarakhand, ka la ngam da 5.4cm ha ki 12 sngi ba ladep, kaba dei naduh ka 27tarik Nohprah 2022 haduh ka 8tarik Kylla lyngkot 2023 bad kaba la don ka jingngam khyndew ruh, ha ka 2tarik Kyllalyngkot 2023, ong ka kaiphod jong ka Indian Space Research Organisation (ISRO), kaba la ring dur lyngba u satellite.
Ka jinglap jong ka ISRO, ka long ba katei ka nongbah baroh kawei, kan lah ban ngam.
Ka Joshimath, ka dei ka khyrdop kaba ki ju leit ju wan bha ki riewniam hindu, ha kaba ki leit sha Badrinath bad sha Hemkund Sahib bad kumjuh sha ka jaka ialehkai pynher skiing ha Auli.
Ki lad khubor, ki iathuh ba ka nongbah Joshimath, ka la ngam haduh 9cm, ha ki 7bnai ba ladep, kaba dei naduh U Iaiong haduh U Naiwieng 2022.
Ha katei ka jingring dur, la pyni, ba ka nongbah baroh kawei, kan lah ban ngam noh, ba kynthup ia ka kad helicopter ki shipai bad ka Narasimha temple, kiba don jingma shibun eh.
Kane ka jinghap khyndew, ka la pyn orpait ia ki 700 tylli ki iing ha katei ka nongbah, ha kaba ki surok, ki hospital bad kiwei ki iing ki sem, ki la sdang orpait, ong ka khubor.
Ki don mynta 169 tylli ki longing ba kynthup ia 589ngut ki briew, kiba la kynriah na katei ka jaka ba kin shong sha kiwei pat ki jaka kiba shngain bad la pynshong ia ki, ha ki 835 tylli ki kamra, ha Joshimath bad Pipalkoti kiba lah ban pynshong ia ki 2,630ngut ki briew.
Shillong:U Chief Election Commissioner (CEC) jong ka tnat Election commission of India (ECI) ha ka sngi thohdieng ka 13 tarik kyllalyngkot, u la pynshai haba ia dei bad ki katto ki skhim ba ki seng saiñ pyrthei ki la tyrwa bad ai sha ki paidbah nong shong shnong jong ka jylla kam dei satia kaba pynkhein ia ki ain kiba la don.
Ka jing pynshai halor kane ka bynta ka dei hadien ba la iohi ia ki skhim kum ka FOCUS, ba la pyllait da ka sorkar NPP sha ki paid nongrep jong ka jylla ba kin ioh ia ka pisa jing iarap bad ka jingiarap pisa ba la tyrwa da ka parti liang pyrshah ka Meghalaya Trinamool Congress sha ki paidbah jong ka jylla kaba la tip kum ka WE Card ka ban ai jingiarap ia ki longkmie bad ka MYE Card ka ban ai jingiarap ia ki samla khlem kam khlem jam ha ka jylla Meghalaya.
Haba ia dei bad kine ki skhim, u Rajiv Kumar, u la ong ba kine ki skhim kiba la kular da kine ki seng saiñ pyrthei kim dei satia kiba pynkhein ia ka aiñ kaba lah don lypa, hynrei ka dei beit shi bynta jong ka riti synshar paidbah ban kular ia ki paidbah bad ki paidbah ruh ki dei ban tip kaei ba ki nong kular ki la kular.
U la ong ruh ba ka don ar bynta, kawei ka long ba ka jing kular jong ki seng saiñ pyrthei sha ki nong thep vote, ka dei ka hok jong ki seng saiñ pyrthei bad ka dei pat ka hok jong ki nong thep vote ban tip ia kaei kaba ki seng saiñ pyrthei ki la kular, lada dei ba shu kular ne yn pyntreikam ia ki jingkular, la ong u Kumar.
U la ong ba katba ka Model Code of Conduct (MCC), ym pat shym la pyntreikam, yn hap ban peit bniah bha, haba iadei ban ai ia ki jingbit bad ki jing bthah na ka liang jong ka tnat elekshon, la ong u khlieh duh jong ka tnat elekshon ha ka ri.
Haba iadei pat bad ka jing bym pat phah jong ka parti National People Party (NPP) ia ki jingkheiñ jing diah kaba ki la pynlut ha ka elekshon ba ladep u Rajiv Kumar, u la ong ba ki la dep phah ia ka jingthoh haba iadei bad ka jing kheiñ jingdiah ba ki la pynlut ha ki elekshon bad ym dei ruh tang ka parti NPP, hynrei ki don bun byllien ki parti ki bym lah ban phah ia kum kine ki jing donkam sha ka tnat ba dei peit.
Haba iadei pat bad ka jingujor pyrshah ia u myntri sorkar jylla ba ka don ka jing sam pisa ha ki bynta jong ka Nongkrem constituency, u CEC u la ong ba ka jing ujor kam don satia ha ka jing khmih ka jong u, hynrei lada ki don ki jing ujor pyrshah ia kino kino ki kyrtong ki seng saiñ pyrthei, la bthah ia ki DEO ba kin shim jingthoh bad ban ai jubab, la iathuh u Kumar.
Da lei-lei ruh ka NPP kan nym wanphai shuh ha Meghalaya.
Ki paidbah bastad kin sa ai jingsneng kaba tyngeh ia katei ka seng shukor lehbeiñ ia ki hok jong ki paidbah.
Ki nongialam jong ka kin sa rem lut.
Phin kyndit tyngeh hadien ka election!.
Shillong: U District Election Officer, East Khasi Hills District, u pyntip sha baroh kito kiba la aiti, ba kin don ha ka kam elekshon bad nangta sa kito kiba la pan bor ban pyllait noh na katei ka kam, lyngba ka jingbthah jong ki doktor, ba kin wan sha ka jingpeit bniah jong ka Medical Board ha Civil Hospital, ha ka 23tarik Kyllalyngkot 2023, naduh ka por 9baje mynstep, ha ryngkat bad ki kot ki sla, ba la ai da ki doktor, na ka bynta ban peit bniah ha katei ka sngi.
Balei ym shahniah ia k doctor private.
Aizawl: Ka kynhun ki nong shong shnong jong ka jylla Mizoram ba la tip kum ka Young Mizo Association (YMA) ha ka sngi palei ka la kam ba ki shipai jong ka ri Myanmar ki la siat da u bom ha ki bynta jong ka ri india,kum shibynta ka jing khynra ka jong ki, ia ki ktem jong ki kynhun kaikhlaw ha ki khapud jong ka India ha ka jaka ba la tip kum ka chin state.
U nongialam na ki shnong khapud u la kam ba u bom la pynhap bad bthei ha ki bynta jong ka jylla mizoram ba la siat da ki kynhun shipai ka jylla Mizoram, katba ki dang pynlong ia ka jing ther bom na suiñ ha ka ktem jong ka seng kaikhlaw Chin National Army (CNA), kawei na ki seng kiengatiar ba khlaiñ bha ha ri Myanmar.
Katba, ka kynhun ki shipai pahara na ka Assam rifles ki la kyntait ia kane bad ki la ong ba kim don satia ki bom kiba bthei bad pynhap ha ki khyndew jong ka ri india.
Ka kynhun Tuipuiral, kaba kynthup ia palat 21 tylli ki shnong ha champai distrik, ki la iathu ba u wei u bom u la hap ha ki bynta jong ka Mizoram katba ki shipai jong ka ri Myanmar ki dang pynlong ia ka jing khynra ia ki jaka sah jong ki riew kiengatiar jong ka kynhun lehnoh CNA.U bom, ym tang ba u hap ha ki bynta jong ka india, hynrei u la pynjot ruh ia kawei ka kali ha India, katba ka dang kit shyiap na ka wah Tiau kaba don ha khapud jong kine ki ri artylli.
Ka YMA ka la pynrem jur ia ka jing leh jong ki shipai Myanmar, kiba la pynher ia ki jet thma ki jong ki ha u pud u sam jong ka ri india bad kiba la pynkhein ruh ia ka international law.
U Deputy Commissioner jong ka Champhai,u James Lalrinchhana, u la iathuh ba u la dep bthah ia ki majistor ba kin pynlong ia ka jing tohkit haba ia dei bad kane ka bynta, khnang ban lah ban ioh jing shai kaba bniah.
Ka jingiohlum jingtip ym pat ioh satia haba iadei bad kane ka bynta.
Kum ba san ngut ki briew ki la iap, kynthup ia arngut ki kynthei katba 15 ngut kiwei pat ki la mynsaw jur, ha ka sngi ba-ar hadien ba ki shipai Myanmar ki la hiar thma ia ka Camp Victoria,la iathu u dkhot jong ka CNA.U DC jong ka Champhai u la iathuh ba la ioh sngew haduh 8 tylli ki bom kiba bthei, ha kitei ki jaka ba marjan bad ka jaka sah ba heh bha jong ki kynhun CNA, ha ka sngi ba-ar bad sngi balang.
Ki bor synshar district ki long kiba la pynkhreh bha khnang ban lah ban tehlakam ia ki jingrung tuh jong ki briew ha katei ka jaka hadien jong ka jing bthei bom, namar ba ka jylla Mizoram ka don ia u pud u sam ba haduh 150 kilometres bad ka ri Myanmar, ha kaba ka jing phetwir jong ki briew ka jur bha ha katei ka ri naduh ka jing synshar jong ki shipai ha u snem 2021.
Ka LISA Marie Presley, kaba dei ka khun marwei jong U  Elvis Presley, ka la khlad noh, ha ka rta kaba dang 54 snem bad la iathuh ba ka khlad na ka jingpang kyndeh shadem, ha ka iing sah jongka hi.
Ka Lisa, ka khlad ha ka iing sah jongka, ha Calabasas, California.
Ka kmie jong ka Lisa, ka Priscilla Presley, ka la pyntip sha ki kotkhubor, halor katei ka jingjia.
Ka Priscilla, ka ong “Da ka mynsiem kaba sngewkhia shi katdei, nga pyntip shaphi, ba ka khun baieid jongnga, ka Lisa Marie, ka la iehnoh jyndat iangi".
Shillong:Ki heh jong ka tnat elekshon jong ka ri india, kata ka Election commission of India (ECI) ha ka jing ialam jong u Chief Election Commissioner (CEO), u Rajiv Kumar ki la wan sha ka jylla Meghalaya ban peit bniah ia ka long ka man bad ka jing pynkhreh jong ka jylla na bynta ka elekshon sha ka ïingdorbar thawaiñ jong ka jylla ka ban long ha ki khyndiat bnai ban wan mynta u snem, hadien ba ka por jong kito ki MLA ba la shah jied ha u snem 2018 kan kut noh ha ka 15 tarik jong u bnai Lber 2023.
Haba ia kren bad ki nongthoh khubor, u Chief Election Commissioner,u la kyntu ia ki paidbah jong ka jylla, ba kin ia shim bynta shitrhem ha kane ka elekshon ka ban wan, na ka bynta ba kin jied ia ki nong thawaiñ ba thymmai sha ïingdorbar thawaiñ jong ka jylla Meghalaya.
U la ong ruh ba ka jylla Meghalaya,ka dei ka jylla kaba don ia ka shong suk shong saiñ, ha kaba ka por elekshon hi ka dei ka tamasa jong ka synshar khadar paidbah.
U Rajiv Kumar,u la iathuh ruh ba haduh palat 20 lak ngut ki nong shong shnong ha ka jylla kin jied biang ia ki nong mihkhmat ba thymmai, ha kaba haduh 10,92,326 lak ngut ki dei ki kynthei, katba ki shynrang ki don 10,68,801 lak ngut, ha kaba ki nong thep vote ha ka sien ka ba nyngkong kiba don ha ka karta 18-19 snem mynta ka kynti ki long haduh 81,443 ngut, katba ki nongthep vote ba la palat 80 snem ka karta ki don haduh 22,858 ngut, kiba la palat ia ka 100 snem ka karta ki don haduh 290 ngut.
Ha ka elekshon ban wan ka tnat elekshon, ka la buh haduh 120 tylli ki jaka thep vote ba kyrpang bha tang na ka bynta jong ki kynthei.
Haduh 60 tylli ki jaka thep vote yn sa pyniaid da ki samla.
Kin don ruh haduh 1742 tylli ki jaka thep vote ki ban sa webcast ha ki kor internet.
Ki bor pyniaid elekshon kin ai ruh ia ka phom (12) na bynta kito ki tymmen ki san bad ki briew ba don jing duna ha ki dkhot met ki bym lah ban leit thep vote sha ki jaka ba la buh ban thep vote bad ka jing don jong ki nongthep vote ba don jing duna ha ki dkhot met (PWDs) ka long 7478 ngut.
Ka jingdon jong ki jaka thep vote ha ka jylla ha ka elekshon ka ban wan ka long 3,482 tylli, ha kaba 3,157 tylli ki dei ha ki jaka nong kyndong jong ka jylla.
Ka tnat elekshon ka la ithuh ruh ia palat 3000 tylli ki jaka thep vote ha ka jylla ha ka elekshon ba la dep kum kita kiba duna bha ki nong wan thep vote, ha kaba 5 tylli ki jaka thep vote ha kawei ka Constituency ki don beit.
Ka tnat elekshon ka la wanrah ruh ia ka C-vigil apps, ka ban aibor ia ki nong shong shnong ba kin phah kino kino ki jing ujor sha ka tnat pyniaid elekshon haba iadei ba ki rukom pyniaid elekshon ne ki jingleh jong kino kino ki parti haba iadei bad ka elekshon.
Ki paidbah nong thep vote ki lah ruh ban tip la ki kyrtong ki ban ia khun ia ka elekshon ki dei ne em kiba la ngat ha kino kino ki kyndon aiñ, ki lah ban tip da kaba download bad peit lyngba ka Know Your Candidate App.
Ha ka jingwan jngoh ba ar sngi jong u Chief Election Commissioner jong ka ri ia ka jylla Meghalaya lem bad ki ar ngut kiwei pat Election Commissioner ba kynthup ia u Anup Chandra Pandey bad u Anup Goel, ki la ioh ruh ia ka lad ban ia mir jingmut bad phylliew jingmut haba iadei bad ka elekshon ka ban wan, kaba ki la ioh ban ia kren bad kiba bun ki heh ophisar ha ka jylla Meghalaya naduh u Chief Secratary, Director General of police, Chief Election Commissioner jong ka jylla, ki kynhun shipai kiba don ha ka jylla, na bynta ban pynlong ia ka elekshon ka ba iaid beit iaid ryntih.
Ka jingshah siat iap da ki suloi jong ki Pulit ka Assam ha Mukroh ka la dap 53 sngi pura mynta ka sngi ba thoh ia kane ka jingthoh.
Dei ha ka 22 tarik u Naiwieng, 2022 mynstep ba ki 6 ngut ki mynsiem briew, 5 ngut ki shyn rang Nongmukroh bad uwei u Home Guard ka Assam uba la don duty bad ki Forester, ki la Kyllon iap ha shen ha Mukroh, kumba 60 km na Jowai.
Ka daw ka la long ba la shah kynnoh tuh dieng na Khlaw Karbi, Assam bad ba la kynnoh ruh ba la thang ia ka beat Forest Office.
Kumta la shu siat iap naphang ia ki 6 ngut ki mynsiem briew bad la mynsaw jur ia 2 ngut kiwei pat.
Haduh mynta ka syrngiew tyrut jong ka jingiap mynsaw ka dang her tawiar ia ka shnong Mukroh baroh kawei, haduh ba ki Nongmukroh ki iohipaw kynsha ha ba ki leit thiah mynmiet.
Tang ban leit peit ia ka jaka kylloniap jong ki ha Surok Mukroh ruh la suhjer ka met da ka jingingiew.
Ka Shnong Mukroh ka don ha khap-pud bad ka West Karbi Anglong District, ia kaba la kam da ka Assam, hynrei ka don hapoh Meghalaya West Jaintia Hills District.
Shaphang kane ka shnong ka jngai kumba 120 km lada iaid na Shillong-Jowai Bypass-Shangpung-Raliang-Laskein-Nongkynrih-jingkieng Wah Myntang-Iongkwang-Borato- Mukroh.
Hynrei lada iaid na Shillong- Ummulong- Wahiajer-Nartiang-Nongjngi- Iingkar -Takhniang ter ter sha Thadbamon-Samatan -Shiliang Myntang-Khlieh Shnong -Thangrain -Borato -Mukroh ka don malu mala kumba 120 km hi.
Phi lah ruh ban poi ha Mukroh lada iaid na Shillong-Ummulong-Wahiajer-Nartiang-Mynsngat-Ksehrynshang- Moobakhon-Nongmulieh -Namdong -Pdeiniadaw -Sanaro – Chebnai – Lapangngap – Borato – Mukoh ka jngai kumba 130 km.
Tangba lada iaid lyngba kane ka Surok ka kham bha bad ka iarap ban kham poi Kloi.
Ka Shnong Mukroh ka heh bha bad ka don kumba 552 tnum iing bad ki don malu mala 3362 ngut ki khlieh briew ha ki 3 tylli ki Kyntoit (dong) A, B bad C.Ka Kyntoit B ka kham shai bad ki la mih ki Doctor, Professor, Pleader, Nonghikai, ki Phadar, Sister, ki nurse bad ka kham bit ha ka ioh ka kot.
Kiba kham duna ki dei ka A bad ka B ha bun ki liang.
Ka Dong lane ka Kyntoit A ka don 220 tnum iing bad ki khlieh briew ki don 1359 ngut, ka B ka don 162 tnum bad 996 ngut katba ka C ka don 189 tnum bad ki khlieh bad ki khlieh briew 1007 ngut.
Ki don lai tylli ki kynhun niam, Katholik ba kham bun, ka Niamtre ba iabud bad ka Presbyterian.
Ha ka umbam umsait ka shnong ka kordit bha ban ioh.
Ki don tang 3 tylli ki Pung Umdih bad ki nongshongshnong ki hab ban iaknieh ban ioh long kloi namar hateng hateng ka um ka rit noh khamtam ha ka samoi rkhiang.
Ha ka liang ka saitjain saitnep ki nongshongshnong ki hab ban leit sha jngai bha ba don ki wah ne pungum ba kham heh um.
Ha ka ding ilektrik pat dang bun ki tnum iing ki bym pat ioh.
Ka Shnong ka la ioh tang khyndiat tylli ki skhim pynroi kum katto katne ki foothpath bad kiwei ki kam pynbha shnong hynrei kiba ka shnong ka donkam kyrkieh eh dei ban shna kham Bun ki Pungtongum kiba kham heh, kham bha ryngkat ki jingker, jingda bad jingtap ban lait na ka jinghap ka jaboh jabain ban khuid bad suba ka umdih.
Ka Block Laskein ka dei ban peit kyrpang ia kane ka shnong bad ki shnong bamarjan kiba shem ia kijuh ki jingeh.
Kumjuh ruh ki MLA, Ujorki Sungoh, u Comingone Ymbon bad u Sngewbhalang Dhar ki la pheil haba peit ia ka jingsniew palat ki Surok na Laskein-Iongkwang-Mukroh, Nartiang- Nongjngi- Thadbamon-Mukroh bad Nartiang-Ksehrynshang-Namdong-Sanaro-Mukroh.
Balei kine ki Surok kiba sniew palat khamtam kaba na Nartiang-Thadbamon-Mukroh? Na ka liang ka koit ka khiah ka don ka PHC ha Borato hynrei kam biang satia ki lad ka pynkoit ka Pynkhiah bad kaba la pheil palat ruh la dei ha ka jinghikai ia ki longiing longsem ban plan bha ia ki iing ki sem, kumno ban ym shong kurim khynnah, ka jingiaphet tnga ruh ka jur, kumno ban sumarbha haba pun ba Kha bad ban ym Pynbun than ki khun ioh Saja.
Ha ka liang ka skul ruh oh ki dang duna ha bun ki liang khamtam ha ki Primary, ki UP bad ki nonghikai skul ruh, oh ki dang duna ha bun ki liang.
Kane ka dei ka jingpang kaba shyrkhei ha ki nongkyndong.
Kawei kaba pynsngewtynnat eh ka long ba jingdon lai tylli ki Anganwadi Centre bad lai ngut ki Anganwadi Worker bad lai ngut ki Asha kiba peit ia ki khynnahrit bad kiba monitor ia ka jingkoit jingkhiah ha Shnong.
Oh kine ki Asha bad Anganwadi Worker ki trei Shitom bad treihok bha.
Kine ki nongtrei shitom ia la ki kam ki dei ka Nibathrang Maskut(Asha), Genebib Bhoi (Asha), Kyrmen Maskut (Asha), Alwot Maskut (Aganwadi), Wanpyntngen Dkhar (Anganwadi) bad Mus Lamare (Anganwadi).
Ia ka tulop jong ki baroh dei ban kyntiew bunshah namar mynta ki ioh khyndiat palat tang kum ka bai burom lane honorarium tang bai Khaw khun ruh ym dap.
Ka jingtrei pat ka khia bha.
Kane ka long kaba jingshisha ba la lap.
La kyntu ia ka ICDS bad Health Department ban pynkiew ia ka tulop jong ki.
Lada phai noh sha ki jingtrei jingktah, jan 100/100 na ki Nongmukroh ki im hi na ka rep: ka rep Kba ka bakongsan tam, Sying, Synsar, Shyrmit, Sohtrun, Sohkynphor, Kait, Sohpyrshong, Sohprew, Sohjew, ki Jhur, Phandieng, Shriew bad thung dieng ban ri khlaw namar ka khyndew ha kane ka thain Pnar ka seisoh bha bad ki khlaw ruh ki san kloi, u Phlang sop iing ruh u manbha hynrei ia kine la wan kamtrai lehtrai haduh mynta da ki bor Pulit jong ka Assam bad mynshuwa la wan leh donbor da ki KNV bad UPDS kiba la siatiap ia ki 6 ngut ki Nongmukroh la kumba 20 snem mynshuwa ha lynti khlaw leit bri.
Ia ka Beat office Forest Assam ruh ki la wan shna jubor ha jaka khlaw hajan Surok jong ki Nongmukroh.
Kaba sngewlyngngoh bad pynlong kam kai khait ruh ka long ba ka Sorkar hapoh Ka jingialam u Konrad Sangma ka la buh shuwa ka Police Outpost ha Borato ha ka Jaka ban buh ha Mukroh Zero point.
Tip mano ba la ai jingmut ia u.
Lehse la batai da u MLA Mookaiaw ne Nartiang ne ki Minister Jaintia Hills bamynta ne rai la donbor hi u Konrad namar u shah samkhmut ha u CM ka Assam, u Hemanta Bishwa Sharma.
Ka Borato ka jngai sa 14 km na Zero Point jong ka Surok kaba hap hi ha Mukroh.
Ka don ruh ka iew Mukroh hajan hangto ba don ka sign board Mukroh.
Kaba pynsngew bitar eh bad pynsngew kthang palat ka long ka jingshah banbein ki Nongmukroh, Khanduli, Psiar, Mowluber, Khatkasla, Artiangsanphaw, Myn-i, Lang-et bad bun kiwei ki shnong Pnar ha thain Border bad ka West Karbi Anglong ka long ba ki shah dawa peisa jubor justi ha ki Pulit Assam haba ki leit sha ki bri ban rep Synsar, rep Sying, rep Soh bad Kiwei ne leit rep Kba ha ki Hali ne Pynthor Kba.
Don ki por ba ki la dawa 300, 400, 500,1000, 2000 tyngka katkum ka jingkwah jong ki Pulit kiba dei duty ha ki sngi bad por bapher Katkum ka pali pali.
Lada kit ia ki mar rep ba kham iaid dor ki dawa da ki bun hajar bad lada ym ai ki kem naphang bad rah sha Mokoilum PoP bad ki sa dawa kham rem bad lada ym ai ki sa rah sha Umkhyrmi lane Jrikyndeng PS bad set shatai haduh ban da hab ai.
Kim treh iakren da kumwei pat.
Lada Niah ia ki Masi Lur sha Hali ki Pulit ki knieh noh bad pan peisa 2 lane 3 Lakh tyngka lada ym don ban ai ki set bad briew bad mrad ki ap haduh ban da wan ai kiba ha iing na Mukroh.
Oh ym lah bad ym long iakren ei ei ruh.
Ki leh kum ia ki mraw bad ym don ba lah ban iarap la kiba na shnong ne ki MLA ne MDC ym don mano mano ruh.
“Ha wakut saja hi eh i ki Nongmukroh wachem wamad.
Khana hok kamwa Chem i.
(Shu saja ei mangi ki Nongmukroh kiba la mad bad ngi iathuh hok kumba ngi shem," ong ki Longkmie Longkpa Nongrep Mukroh ha une u Nongthoh haba ia khana bad ki.
Kum ban shu pynkynmaw Hangne namar ngi iaktait ia ka mat Border ha Ri Pnar bad ki jingeh jong ki, kine ki shnong harum bad sa katto katne ki shnong kiba khlem lah kdew lut hangne kiba hap ha BLOCK-I kiba la hap mynshuwa shuwa ka snem 1951 ha Labang Nongphyllut bad Pangam Raliang Elaka kum ka Khanduli, Thangrong, Deinler, Aitchrieh, Madan Nongkylla, Phlephle Myrten, Lamarang Samayang, Arbon, Phlang, Amju, Umsalait, Later, Pdein Chargan, Moorap, Sarlong Sutong, Mooriap, Mooknor, Mookhim Lyngdoh, Bandein, Lumpliah, Khyndeliar, Madan Mynni, Nongjrong, Moowlain, Sapiang, Mowbhar Dkhar, Moowjem, Chnong Thymme, Lang-et, Mowluber, Lummoojem, Mokoilum Umkhyrmi, Moothade, Moorap, Umwaso, Umtyrpein, Madan Mynriah Lakhaden, Khadkasla, Mawpud (Slap) Raksaw, Madan Paidong, Jrikyndeng, Umplung bad Psiar.
Kine baroh ki don kumba 2000 tam ki tnum iing bad ki khlieh briew ki don kumba 14,500 ngut.
Kine ki shnong ki la hap hapoh ha Labang Phyllut bad Pangam Raliang Elaka kiba hap ha Block-I ia kiba la kynthup jubor hapoh ka Mikir Hills (mynta West Karbi Anglong) da ka Sorkar Assam lyngba ka Notification No.TAD/R/31/50/148 Dated 13/4/1951.
Ka sorkar Assam ka la leh ia kane katkum ka jingai jingmut jong ka Boundary Komishon kaba kynthup ia 6 ngut ki dkhot ia kiba la thung da ka sorkar Assam hi ha ka 3/10/1950.
Kaba Lyngngoh ka long ba ka sorkar Assam hi ka la thung ia ka Joint Survey Team Katkum ka TAD/GA/83 dated 5/11/1957 ban jurip tang ia ka Block I ha kaba la kynthup ia ki riewsorkar na UKJ Hills bad Mikir Hills District da ka jingthmu ban Pynphai noh ia ka Block I sha ka Jowai Sub-Division mynshuwa tang ban pynthame ia ki jingdawa kiba bun ki nongialam bapaw khmat na Jowai Sub-Division.
Kane ka Team ka la pyndep ia la ka kamram jong ka naduh 17/2/1958 haduh 23/2/1958 bad la rai bad la iasoi da Team halor kane ka jingshem jinglap da baroh arliang ban pynphai noh.
Hynrei ka sorkar Assam ka la buhteng da kaba ai daw laiphew jait bad la pulom ei namar la lap noh sa ka jingiakhih Hill State bad ka thma India-China.
Hadien kane ka dei tang ka jingphohsniew ban pynphai ia ki sha Jowai Sub-Division.
Ka Sorkar Assam kam shym la pyllait satia ym tang ia ka Block I jong ka Ri Pnar hynrei ia ka Block II ruh jong ka Ri Bhoi, namar ka bunnud bamarba ki jaka ki long kiba iar bad ki dei ki dew khlein kiba seisoh haduh katta katta.
Shillong:Ki nongtrei jong ka MeECL ki la pynkhreh ban pynlong ia ka jing ia shong kyllaiñ myngor, namar ka jingdom bad bitar halor ka jingleh jong ki bor pyniaid jong ka MeECL haba ia dei bad ka tulop jong ki ha u bnai Nohprah jong u snem ba la dep, ba ym pat siew satia haduh mynta.
Ka long kaei kaei ka bym lah satia ban pdiang, namar ia ka tulop jong u snem 2022, kim pat pyllait satia wat la ki bnai lehkmen ki la kut ruh, ha kaba ka jing set ia ki tulop ki nongtrei ka long pynban kum ka jingmlien.
Haba bad kito ki daw, ba la kdew haneng ba ha ka jingialang ba la pynlong ha ka 6 tarik kyllalyngkot, 2023 ka long ba ka jingsiew ba dang sahteng jong ka tulop na ka bynta u bnai Nohprah kan long beit ha shwa jong ka 13 tarik kyllalyngkot 2023, lada ki bor pyniaid kim lah ban pyndep ia ka jingsiew tulop kum ba la buh da ka kynhun, ka jingialang paidbah jong ki nongtrei yn pynlong ban shim rai bad ban iaid da kiwei pat ki lynti.
Katba ia ka tulop ba mynta u bnai kyllalyngkot, dei ban siew ha ki 10 tarik jong u bnai ba bud bad lada ka jing siew, ym lah ban pyndep ha kitei ki por ba la buh, da ki juh ki lynti yn sa shim kum ha ka jing shim rai ba nyngkong.
Shillong: Uwei na ki riew shemphang haba ia dei bad ka polisi jong ka India sha kylleng ki ri jong ka pyrthei,u la shim bynta lang ha ka Bharat jodo Yatra ha ka 8 tarik kyllalyngkot 2023, ha kaba u la iaid ryngkat bad u Rahul Gandhi.
U Dr Laskar u la iaid palat 15 kilometre naduh Dodws-Taraori bad jam pat ia ka Samana Bahu ha Karnal distrik jong ka Haryana.
Ha ka jingiaid paidbah, u la ioh ruh ban ai ia ka kot ba u dang shu dep pynmih shen.
Ha kane ka sngi u nongialam jong ka liang pyrshah,u Bhupinder Singh Hooda,u la iaid lang ryngkat.
Ka kot ba la ai kyrteng kum ka Forging New Partnership, Breaching New Frontiers; India Diplomacy ha ka jing synshar jong ka kynhun synrop UPA ha ki snem 2004-14,kaba u la ai sha u Rahul Gandhi katba ki dang ia iaid lang ha ka yatra ,ka ba la pynmih dang shen da ka Oxford University press (kawei na ki skulbah ba ha khmat duh ha ka pyrthei).
U Rahul Gandhi,u la pule katto katne,ki lynnong na katei ka kot ,ha kaba u la pynpaw ia ka jing sngewtynnad,katba u Dr Laskar pat u iathu sha u Rahul Gandhi kiei kiei kiba don ha kane ka kot ki dei ki jinglap katkum ki rukom pyniaid jong ka sorkar UPA.U Dr Laskar, u la batai ba u Shri Rahul Gandhi ba katkum ka jinglap jong kane ka kot, ki shiphew snem jong ka sorkar UPA (2004-14), la iohi ia ka jing kylla haba iadei bad ka jingkylla ba iadei bad ki kam korbar ri ba ka india ka lah ban pyniadei paralok ba bha tam.
ka jingjop ba iadei bad ka jing shngain na ki jingtynjuh bad ka nongrim jong ki nongialam ha ka saiñ pyrthei bad ki rukom pyniaid kam ha ka ioh ka kot jong ki sorkar satlak ka pyrthei.
Nongpoh: Ha kawei ka jingjia ba sngewsih bad kaba la jia hynnin ka sngi ha shnong Khliehumtrew ha Ri Bhoi, ki la don 3 ngut ki heprit kiba dang hapoh 4 snem, ki la duh noh iala ka jong ka jingim bad kata ka la jia ha ka por ba ki dang ialehkai ha u skum kba, ha kaba utei u skum kba u la kem ding kynsan, haduh ba kitei ki heprit ki la duhnoh iala kajong ka jingim kaba kordor.
Katei ka jingjia ba sngewsih, ka la jia ha hynnin ka sngi ha ka por 2 baje ei ei janmiet hapoh katei ka shnong bad la ong ba ha katei ka jingjia, la don uwei na ki heprit uba dang 4 snem ka rta uba la lait na katei ka jingjia ba sngewsih.
Ki tyllong khubor, ki iathuh ba halor katei ka jingjia jong ki jingkhlad kitei ki 3 ngut ki heprit, uwei u dei uba dang 2 snem ka rta bad ki arngut pat ki dei kiba dang 3 snem bad kiba dei ki khun synrap.
La ong ruh ba ka daw kaba la wanrah ia katei ka jingjia ba sngewsih, ka dei hadien ba la don uwei na kitei ki heprit ba la duh noh iala ka jong ka jingim, u la kum wiang ding ia u skum kba da u dieng kyndok jingpruid, ha kaba kitei kiwei pat kiba don hapoh utei u skum kba kim shym la lah ban mih noh shabar ba ka ding kaba klang na u skum kba ka la ioh ban bamduh ïa ka jingim ba kordor jong kitei ki 3 ngut ki heprit.
Shillong: Ka rai jong u MLA ba mynta jong ka Mawphlang konstitwensi ban nym ïakhun shuh ïa ka elekshon MLA mynta u snem kam shym la pynduh mynsiem ïa ki nongkyrshan ka United Democratic Party (UDP), namar ba katei ka seng ka la lah pat ban sei da uwei u riew shemphang uba long u ophisar ba shongthait.
Une u ophisar ba shongthait udei uba la shong ha ka shuki kum u Chief Engineer ha MeECL bad baroh ki ithuh ïa u kum u bah Matthew Beyondstar Kurbah.
Ïa u bah Matthew la pdiang sngewbha da u Bah Metbah Lyngdoh u president rangbah ka UDP mynta ka sngi, ka 12 tarik Kyllalyngkot ha Madan Shad, Mawphlang.
Ha kajuh ka sngi, ka UDP ka la pynbna syndon ïa ka kyrteng u Bah Matthew kum u kyrtong u ban ïakhun ha ka elekshon kaban wan na Mawphlang konstitwensi.
Na ka liang u Bah Metbah Lyngdoh haba kren ha ka jingïalang u la pynpaw, ka UDP ia kamynta kala dei ka party trai ri kaba heh hapoh ka jylla Meghalaya bad ka jingmih ka UDP ka long ban wanrah ia ka jingiatylli kawei hapdeng ki nongialam ba la sain dur na ka APHLC bad ka jingkynjoh jong ka jylla sha ka 50 snem, hato kam la dei ka por ban synshar noh hi da ki party trai ri.
“Ka Lawkyntang ha Mawphlang ka long ka nuksa, ba la pyniaid hi da ka Hima bad kan jia iau lada aiti sha kiwei ban pyniaid ia ka" ong u Bah Metbah bad bynrap ruh ba ha kane ka kynti ba mynta ka UDP ha Mawphlang kan ym dait thah.
U MLA ka Mawphlang haba kren ha ka jingïalang u la pynpaw ba ka rai ba u la shim ban ym iakhun shuh ia kane ka election ka daw kadei namar ba um kwah ban shakri ar kynrad namar baroh ki kam kin sat hut lut baroh, hynrei u la ula pynpaw ba un don beit ryngkat bad ka party UDP ha kane ka election bad kumjuh ruh bad ki kyrtong jong ka party bad u la kyrpad ruh ia ki paidbah nongkyrshan ka party ba kin ia trei shitom lang ryngkat da kaba don akor na ka bynta u kyrtong ka UDP.Na ka liang u Bah Mathew Beyond Kurbah haba kren ha ka jingïalang ban pynbna ia u kum u kyrtong ka UDP na Mawphlang ban iakhun ia ka election ka ban long mynta u snem 2023 u la pynpaw ba u la dep ban shongthait na ka kam kaba u shakri 33 snem kum u shakri sorkar hynrei ha kane ka kynti ba mynta pat u kwah sa ban shakri ia ki paidbah jong ka Mawphlang Congstituency bad ia ka jylla hi baroh kawei.
Shuh shuh na ka liang u Bah Mathew u la pynpaw ba u pynleit jingmut bha na ka bynta kane ka election kadei halor ka jingsahdien jong ki surok bad ki lynti ki syngkien, ki jaka pule puthi bad kumjuh ruh halor ka jingeh ki nonghikai, da kaba u la pynpaw ruh ba ki kmie ki kpa kin khmih lynti kumta ba ki khun ki kti kin ioh ia ka jingnang jingstad ba bha lada ki nonghikai ki ju kynduh jingeh.
U Bah Mathew u la pynpaw ba ryngkat bad u MLA ba mynta jong ka Mawphlang kin iai buddien ia ki dienjat jong u Bah SK Sunn kiba la prat lynti ha kaba iadei bad ki kam ki jam na ka bynta ban pyndep ia ki kam ba dang sah bad u la pynpaw ruh ba u la tip bha kumno ban pynioh ia ki skhim lada u ioh ia ka jingjop ha kane ka election namar ba u la tip bha ha kaba iadei bad ka jingiaid jong ki skhim ha Secretariat.
Kiwei kiwei kiba la ai jingkren ha kane ka sngi ki kynthup ia u General Secretary ka UDP u Bah Jemino Mawthoh, u dkhot ka Khasi Hills Autonomous District Council (KHADC) u Bah Mitchell Wankhar bad u MDC ka Langkyrdem u Bah Ryngkat Lyngdem.
Ha kane ka sngi u general secretary ka UDP u Dr.Jemino Mawthoh u la pdiang burom sha ka party ia ki radbah kiba dei ki nongialam ba ha khmat eh kiba dei na ki dong bad ki kyntoit bapher bapher kiba hap hapoh ka Mawphlang Constituency kiba dei na ka party Congress, National People Party bad kumjuh ruh na ka Meghalaya Pradesh Trinamool Congress.
Shillong: Ka seng saiñ pyrthei ba lamkhmat ia ka sorkar jylla ha Meghalaya, ka National people’s party (NPP) ka la pynbna ha ka sngi palei ka 12 tarik jong u bnai Kyllalyngkot ia ka kyrteng jong kito ki kyrtong ki ban ia aireng ha ka elekshon ka ban wan ha kaba ka parti ka la pynbna haduh 58 tylli ki constituency na ki 60 tylli ki constituency ba don ha ka jylla, ha kaba ar na ki constituency kata ka Mairang constituency kaba ka parti kan nym pynieng kyrtong satia kum ka dak ka jing burom ia U President ba mynta jong ka United democratic party u bah Metbah Lyngdoh, katba na South Shillong constituency haduh mynta ka parti kam pat shem la ioh kyrtong satia katkum ki tyllong khubor.
Ha ka jing-pynbna kyrtong jong ka National Peoples Party (NPP) la iohi ruh ia ka kyrteng jong ki hynriew ngut ki long kmie ki ban iakhun ia ka elekshon kaban wan kita ki long ka Dr M Ampareen Lyngdoh (EX-MLA) ban ia khun na 16-East Shillong Constituency, ka kong Santa Mary Shylla ban iakhun na 5-Sutnga Saipung constituency, ka kong Macdalyne Sawkmie Mawlong (MDC), ka ban iakhun na 9-Nongpoh Constituency, ka Dr Jasmine Lyngdoh, ka ban iakhun na 21-Nongthymmai constituency, ka kong Biolinda Lyngdoh Nonglait, ka ban iakhun na 31- Mawthadrishan constituency bad ka kong Grace Mary Kharpuri, ka ban iakhun na 26 -Shella Constituency.
Ki kyrteng kiba ka National People’s Party ka la pyllait paidbah ki long kumne harum:-1)1 -Nartiang (ST) LAC -Shri Sñiawbhalang Dhar(MLA & minister).2)2-Jowai (ST) LAC -Shri Wailadmiki Shylla(MLA).3)3-Raliang (ST)LAC-Shri Comingone Ymbon(MLA&Ex-Minister).4)4-Mokaiaw (ST) LAC- Shri Habahun Dhar.5)5-Sutnga-Saipung (ST) LAC-Mrs Santa Mary Shylla.6)6-Khliehriat (ST)LAC-Shri Nehlang Lyngdoh(EX-MLA).7)7-Amlarem (ST) LAC-Shri Stephanson Mukhim(EX-MLA).8)8-Mawhati (ST)LAC- Shri Shemphang Lyngdoh.9)9-Nongpoh (ST)LAC-Smti Macdalyne Sawkmie Mawlong(MDC&EM).10)10-Jirang (ST)LAC-Shri Sosthenes Sohtun (MLA).11)11-Umsning (ST)LAC-Shri Jason Mawlong (MLA).12)Umroi (ST)LAC-Shri Damanbait Lamare.13) 13-Mawryngkneng (ST)LAC-Shri Pyniaid Sing Syiem (MLA).14) 14-Pynthorumkhrah (ST)LAC-Shri Rocky Hek.15)15-Mawlai (ST) LAC-Shri Teibor Pathaw(EM&MDC).16)16-East-Shillong LAC-Smti Dr M Ampareen Lyngdoh (EX-MLA).17)17-North-Shillong LAC-Shri Ransom Sutnga.18)18-West Shillong LAC-Shri Mohendro Rapsang(Ex-MLA)19)19-South Shillong LAC-Nil.20)20-Mylliem (ST) LAC -Shri Hamletson Dohling (Ex-MLA & Ex-Minister).21)21-Nongthymai (ST) LAC-Smti Jasmine Lyngdoh.22)22-Nongkrem (ST) LAC-Shri Dasakhiatbha Lamare (MLA& Minister).23)23-Sohiong (ST)LAC-Shri Samlin Malangiang (Ex-MLA & Ex-Minister).24)24-Mawphlang (ST)LAC-Shri Kenedy Cornelius Khyriem (Ex-MLA).25)25-Mawsynram (ST)LAC-Shri Alvin K Sawkmie (MDC& Deputy Chairman KHADC).26)26-Shella(ST)LAC-Smti Grace Mary Kharpuri(MDC&EM).27)27-Pynursla (ST) LAC-Shri Prestone Tynsong (MLA,Dy-CM).
To tip ko U paidbah paidlang Khasi, Jaintia, Garo baroh ba ha ka shithi barim (Notification) May 27,1980 la thaw, pynmih ia ka “Competent Authority" Ka iktiar kaba mynjur ne kyrngah ia ka jingiadie iathied khyndew hapdeng u Trai Ri bad u Mynder ri ka la kut noh.
Hadien kata ki sorkar kiba synshar kim shym pynthymmai shuh ia katei ka shithi barim (Notification).
Ki Sengbhalang kila thoh sha ka Sorkar u Conrad Sangma bad ki la leit ia kynduh ia u ha ka 31 October, 2019 ban pynthymmai biang ia katei ka shithi khnang ban lah ban pyntreikam ia ka Land Transfer Act.
Hynrei kam shym la don kano kano ka jingpynthymmai ia katei ka shithi haduh kine ki sngi kaba mut ba khlem pyntreikam iaka Land Transfer Act.
Kumta ka Sorkar ka jubab aiu shaphang ka khyndew ka ba la register be-ain khlem ki jingmynjur ka Competent Authority.
Kumta ka paw shai kdar ba ki jaka ba la die la thied be-ain bad register be-ain la leh khlem ka jingmynjur da ka Competent Authority bad lehse kin hap ha ka section 3(3) kaba wanrah ka jingduhei iaka jingiadie ia thied jaka.
Ki paidbah ki sngew kumno ia kane ka jing leh ka Sorkar? Balei ngin shu duh ei ia ka khyndew ka shyiap jong ka jaitbynriew tang namar bym patiaw bad shim khia ka Sorkar.
Ngim tip na kano ka daw ba ki Sorkar Meghalaya ki khlem pyntreikam ia ka Land Transfer Act ? Ki jingduhnong ka ri bad ka jaitbynriew ha kane ka bynta ka la long kaba bun bah bad sngewpangnud ban pyrkhat.
Kaba sngewsih ka long ba ki nongmihkhmat ruh ki sngap jar lyngba ka samoi treikam jong ki.
Hato ki nongmihkhmat ki ban jop ha u snem 2023 kin long kum juh, kin ym kren ei ei shaphang ka jingpynneh pynsah ia ka khyndew ka shyiap bad pynskhem ia ki riti ki dustur, shuh shuh lada ka roi ka par ka thmu ban kha-te ia ka jingdon ka khyndew ka shyiap bad mar poh khyndew bad iasam ia ki sha kiwei pat lynba ka ain bad kanun bathymmai kum katei ka ka roi ka par dei ban sangeh shuwa.
Ngi khmih lynti ba ki paidbah kin jied ia ki nongmihkhmat kiba kwah ban pynneh ia ka khyndew ka shyiap ka Riti ka dustur ban im ka Ri bad ka jait bynriew.
Bad ruh ba ngin ioh ia ka Sorkar kaba im sngi ban shakri na ka bynta u Khasi, Jaintia khnang ba nangne shakhmat ngin ioh ia ka shongsuk shongsain ha la ka jong ka Ri.
Ka Rangjyrteh – nga la poi bun sien ha kane ka jaka bad ka sien banyngkong dei ha u snem 1978 por ba nga ngat election duty sha Mawsahew, hynrei man ka por ba nga poi ngam ju poi pyrkhat ban peit bniah ïa kane ka jaka, dei tad da hadien ba nga poi sha ka kam hikai ba nga sa sngewthuh ba donkam ban lum jingtip shaphang kane ka jaka ka bapawnam hyndai.
Kumta kane khyndiat ka long ka jingbatai shaphang ka Rangjyrteh.
Kano kano ka jynthoh, kano kano ka jingwad bniah bad wad jingtip shaphang ka saiñ nar bad shohthaw ha kane ka Bri u Hynñiewtrep kam lah ban ïaid lait, kam lah ban klet bad ban khlem kynthoh eiei ne thoh eiei shaphang ka Rangjyrteh.
Donkam ban thoh shibun bad ban lum jingtip shuh shuh shaphang kane ka jaka saiñ nar ba la hyndai bah wat la kam don shuh.
Ka kyntien Rangjyrteh ka mut ‘ba la teh ïa u shynrang da u jyrmi’ bad kane ka shnong ka la long ka pdengtreikam (centre) kaba pawnam bad bakhraw tam ha ka saiñ nar bad shohthaw ha ki por hyndai hynrei mynta la ieh shrah ïa ka khlem don shuh mano mano ban shong ïing ne shong shnong ne ba rep ha ka, sah sa tang ki dak ki shin sah sa tang ki syrwet ba hyndai ba pyni ïa ka jingkhraw ka kam saiñ nar bad ka kam shohthaw hangne.
Bad kane ka shnong Rangjyrteh ka pawnam hyndai dei namar ba la saiñ langlun nar hangne ban pyntian ïa u thlen bad dei nangne ba sa mih ka khana shaphang ka Noh ka Likai.
Ki Phareng ki khlem ïoh buh jynthoh eiei shaphang ka saiñ nar ha Rangjyrteh, hynrei ki la ïoh ban buh jynthoh ïa ka Sohrarim ba beit ka lynti ka ïaid ka ïeng na Sohra.
Ka jingbymïoh ki Phareng ban buh jynthoh ka long ba ka Rangjyrteh ka la duh noh bad kam don shuh shwa ban wan poi ki Phareng.
Kum ka shnong bad kum ka pdengtreikam saiñ nar, ka Rangjyrteh ka la duh bad la shah ieh shnongjah (ghost town) noh ïa ka hadien ka thma, kaba ki ong ka Thma Nar ba la jia ha ki snem 1400 A.D.eiei.
Katkum ka khana la ong ba kata ka Thma Nar ka la mih na ka jingleh thok ha kaba shalan bad die ïa u nar sha Shilot ha ka por ba u Haiñ Syiem u la long u syiem shnat ka Mawmluh jong ka hima Nongkhlaw ha kaba u kynum jong u Haiñ Syiem u la khleh ïa u nar basniew ba la thied tad na shawei bad u la khleh bad u nar bha ba la pynmih na Rangjyrteh bad na Mawmluh bad la shalan sha Shatok bad Shilot.
Tang hadien khyndiat por ki Kharshilot ki la ujor ïa kane ka jingshahthok bad kim treh thied nar shuh na ki hat ba ki ju thied, kumta ka jingkhaïi nar ka la thut noh shisyndon.
Kata ka thma la ïaleh hapdeng u Haiñ Syiem ba u ïarap ïa la u kynum ha kawei ka liang bad ki Ar Bakhraw ha kawei ka liang bad ka thma ka la neh katto katne snem kat haduh ba ki nongsaiñnar ki nongshohnar ki la kynriah bad phet shnong shawei bad ka la pynlong shnong kynjah ïa ka Rangjyrteh bad duh jynduh syndon ka saiñ nar bad shohthaw.
Haoid, ka Rangjyrteh kam hap hapoh ka jingsynshar ka hima Mawmluh hynrei kum ka pdengtrei pynmih nar bakhraw ka la shah ktah shibun na kane ka thma namar ki nongkhaïi nar don kiba na Mawmluh don kiba na Sohra bad nawei.
Haba shang bad peit ïa kane ka shnongjah baroh sawdong, na ki dak ki shin, la ithuh ba ka la long ka jaka trei kam nar kaba khraw ha ki por hyndai.
Hangne ngi dang lah ban ïohi bad lap ïa ki mawbynna bad ki mawbah.
Nangta sa ki shyngoid maw ba la khot ki dongmaw ba buh um ha kaba ki kamar ki ju pynngam bad pdem ïa ki tiar nar ba la shna kum ki wait, ki tari, ki mohkhiew bad ki sdie.
Kum kine ki dongmaw la ïohi ba don lai tylli ha la ki jong ka jingheh.
Na ka jingdon kine ki shyngoid maw lah ban ong ba kawei na ki tiar ba la shna kham kyrpang hangne dei ki waitlam namar ka lynter ne jingjrong ka shyngoid maw ki don la kajong ki jynthew.
Ïa ka um ba pyndonkam ha kaba sait nar bad pdem nar ha ki shyngoid maw la ïoh na ka wah ba ki khot mynshwa ka Wah ka Ïaw Liar, ba la khot pat mynta ka Wah ka Liar, bad kata ka Ïaw Liar ka la long kawei na ki nongtrei kam nar kynthei ba pawnam hyndai hangne.
Ka jynthew jong kawei ka dongmaw ka long 44 inshi la 24 inshi bad jylliew 12 inshi, ka jynthew jong kawei pat ka long 57 inshi la 18 inshi bad jylliew 12 inshi bad sa kawei pat ka jynthew ka long 70 inshi la 24 inshi bad jylliew 12 inshi.
Kane ka jingïapher jingheh ki dongmaw ka pynpaw shai ba hangne ha Rangjyrteh ka shna waitlam ka la long kawei na ki kam trei nar bakhraw.
Na kine ki jynthew jong ki dongmaw lah ban ong ba hangne la shna lai jait ki waitlam ha la kijong ki jingjrong, ka bajrong 40 inshi, ka bajrong 54 inshi bad ka bajrong haduh 66 inshiLa ïathuh pateng haba ki kamar ki kwah tip ïa ka jingnep (sharpness) jong ki waitlam ba la shna hangne kine ki kamar ki rah ïa ki waitlam sha ka nur-um.
Hangne ha nur-um ki pynngam, pynap bad pynphai ïa ka syrti shaneng na sha ba wan tuid ka um.
Na shaneng jong ka nur-um ki pyntuid pynper da ki sner syiar ne sner simheh bad katba ki sner ki nangtuid sharum ki leit shei ha ka syrti jong ka waitlam, bad lada ki sner ki kad arliang da tyngkhuh ïa ka syrti ka pyni ba ka waitlam ka long kaba nep.
Kane ka long kawei na ki deiriti ba la ju leh hyndai ïa kaba ngim tip shuh.
Haoid, dang lah ban ïohi bad tip ba don shibun ki syrwet saiñ nar bad ki syrwet shohthaw hyndai ha ki jaka bad shnong ba bun ha kylleng ka Ri, hynrei ïa ki shlem te ym ïohi dak eiei shuh, dei tang ha Rangjyrteh ba ngi dang lah ban ïohi ïa ka syrwet jong ka shlem ba dang sah ha ka rukom ki mawlyntheng.
Nalorkata, hangne ha Rangjyrteh, don sa ki maw ba la pong thliew ter arliang kumba hynñiew thliew shiliang bad hynñiew thliew mardait ba ki ju ïalehkai man ka por bad ïa kine la khot ki mawkorkatia.
Kine ki mawkorkatia la lap ba ki don lai tylli baïapher jingdon ki thliew.
Ka jingdon ki shlem saiñ nar, ki shlem shohthaw bad ki mawkorkatia ka pynpaw ba ka la long ka shnong kaba bun briew bad shongshit da ki kam trei nar bad kam ïalehkai.
Haoid, ïa ka um ban pyndonkam la ïoh na ka Wah ka Liar hynrei ym shym ïohi dak eiei ïa u pyrsut nar.
U pyrsut nar ba bun la ïoh da kaba sait kumba la ïohi ha ki thaiñ Nongkrem thaiñ Nongspung hynrei ka long ka bym isiewdor ne shongdor lada ong ne tharai ba kin thied ne wan kit wan pynpoi pyrsut ne langlun nar naduh kitei ki thaiñ shaduh Rangjyrteh.
Kane ka la pynlong ïanga ban wad sabut naei ki ïoh pyrsut nar.
Kumta nga la wad bad la shang sha kito ki jaka marjan jong ka Rangjyrteh, ynda nga la wad la wad nga la shem ba ki kamar Rangjyrteh ki la ïoh ïa u pyrsut nar na ki mawsapnar ba ki ong ferrous sandstones.
Une u mawsapnar ne ferrous sandstones nga la lap ha Rangjyrteh bad u don bun ruh ha ki thaiñ Laitryngew, Sohrarim, Mawkma, Raikteng, Rngimawsaw, Laitlyndop, Laitduh bad ha ki jaka bamarjan bad ruh la ïoh pyrsut nar na ki mawshyiap ba shong syrtap bad u dewïong.
Dei na kane ka jinglap ba nga sa tip ba ki kamar hyndai ki la ïoh pyrsut nar na ar tylli ki thymmei, kawei ka thymmei da kaba shu sait ïa u shyiap mawsohriew bad kawei ka thymmei dei da kaba shu tih bad thang im beit ïa u shyiap mawsapnar.
Ïa u pyrsut na u mawsapnar la ïoh da kaba shu tih beit tang da u shalyngka ba ki ong u shalyngka phra dong.
Dei da ka jingdon kine ki pyrsut mawsapnar ba sa mih ka kam saiñ nar bad shohthaw ha Rangjyrteh, Laitryngew, Sohrarim, Mawmluh bad Mawsmai bad ha ki jaka bamarjan.
Na ka jingshem ïa san tylli ki kpep la sngewthuh ba ki nongshong shnong hyndai hangne ki don tang san kur, hynrei katkum ka jingïathuh u Rangbah Shnong ka Laitduh, u la pyni bad ïathuh ba mynnyngkong sngewmat don tang lai kur kiba la buhai bad trei kam nar hangne bad kine ki lai kur ki la pynïeng man la uwei u mawbynna bad la khot ïa ki haduh mynta kum ki mawbynna lai ïing.
Putet, ngi lap ruh ïa ki mawbuhshyieng ba la khot ki mawbah.
Nangta, ha ka bynta bashaneng ka la don ka ïew ba ki ong hyndai ka Ïew Rangjyrteh bad hangne ha ïew ki don bun ki mawbynna ba phai khmat shaphang sha sepngi.
Harum jong kane ka ïew dang don ka ïing jong ka Likai ba la shna da ki maw.
La ïathuh da u Rangbah Shnong ba u tnga banyngkong jong ka Likai dei u ba kyrteng u Morbudon bad u tnga ba ar jong ka, u ba la pynïap bad bam doh ïa ka khunruit dei u ba kyrteng u Phuiñ.
Da ngi pynshong nongrim na ki ar tylli ki khana, ka khana shaphang ka Daiñthlen bad ka Noh Ka Likai ba la hyndai, kine ki khana ki don jingïasnoh bad ka Rangjyrteh ha kaba la lah ban ong ba ka kam saiñ nar bad shohthaw ha ka jaidbynriew ka la long kaba la rim bah.
Ban pynïap ïa u thlen, la ong ba la pyntian ïa u thlen da u langlun nar saw ba la saiñ ha Rangjyrteh.
Ka Likai ha ka por ba ka mareh ban leit noh ïap ka da bat ha kti ïa ka waitbnoh khnang ban nym don mano mano ba lah ban bat ïa ka.
Kane ka wait ba bat ka Likai ha kti dei ba la shna la thaw ha Rangjyrteh.
Kine ki khana mynta ki la longdoh longsnam ha ka ïapur khana ïalap khana bym lah ban klet kumta ruh lada don ka jingwad bniah shuh shuh shaphang ka saiñ nar ym dei ban klet ne ïaid lait ïa ka Rangjyrteh.
Kumba long mynta isynei ban peit ïa kane ka jaka namar ba ki bor sorkar kum ka Arts and Culture Department ka khlem leh eiei ban sumar pynneh pynsah.
Katba nangïaid ki sngi kane ka jaka kan sa shu duh noh ïa ki matti badangsah jong ki menbarim da ka jingleh khlem akor ki nongïaid suwari.
Kumta la sngewdei ban kyrpad ban don ka jingpyrshang ban pynneh ïa kane ka jaka.
Nongpoh: Ki pulit ka Ri Bhoi District na Byrnihat Police Outpost, hynnin ka miet ki la ioh ban kem ia uwei u briew uba la tip kyrteng kum u Suresh Prasad Kanu, uba la shah kynnoh ba u la donkti ha ki kam khaii drok.
Ia utei u rangbah, uba la shah kynnoh donkti ha ka ban pynpoi ne shalan ïa u drok, la ioh ban kem na ki thaiñ 13 Mer Byrnihat, ha kaba la ong ba ka jingiohkem ia utei u briew, ka dei hadien ba ki la ioh jingtip ba ba don u wei u briew u ba ju donkti ban pynpoi ïa u jingdih buaid sha ki samla ka thaiñ Byrnihat, kumta haba ki la la pynap shrip bad ki la ioh syndon ban kem syndon ia utei u rangbah.
Hadien ba la ioh ban kem ia utei u briew, ki Pulit, ki pulit haba ki la talasi na ka met jong u, ki la ioh ban kurup ïa u drok heroine kumba 10 gram eiei bad ka pisa.
Haba iadei bad katei ka jingjia, ki pulit ki la rah noh ïa u ne u briew ban pynlong ïa ka jingtohkit bad la pynngat ïa u ha ka kyndon ain jong ka NDPS Act.
Shillong: Ka seng Federation of Khasi Jaiñtia and Garo People (FKJGP) mynta ka sngi ka 11 tarik ha ka nohphai sngi, ka la leit rung sha kamra treikam u Director ka tnat Directorate of Printing and Stationery ban dawa ia u ban mih na kane ka ophis, ryngkat bad ka jingkynnoh pyndonkam bakla ïa ka pisa kaba la kot haduh T.2 klur tam.
U nongialam ka FKJGP u bah Reginald Thabah, ula ong ba kane ka jingwan rung kynsan ki dkhot ka seng, ka dei ruh hadien ba ka seng ka la phah shithi ban dawa na u myntri rangbah ka jylla ban wengkam noh ia u Salgira R Marak hapoh 10 sngi.
U bah Reginald, ula ong ba kane ka jingdawa wengkam ia une u Director, ka dei ruh hadien ka jinglap u bah Egenstar Kurkalang lyngba ka RTI ba la pyndonkam bakla haduh T.2 klur.
Ka seng ka la ai por 10 sngi ia ka sorkar ban wengkam ia une u Director, hynrei namar ka jingbym sngap ka sorkar ka seng ka la shim ia kane ka sienjam ban wan beh ia une u Director na kane ka kamra treikam.
Shillong: Ka jingpluh ding ha Mawprem dong Mawbah hynnin ka sngi ha ka 10 tarik u kyllalyngkot 2023, ha kaba  ka iing kaba la pluh ka dei kaba don kumba 5 kynrad bad 3 iing ki ba dei trei shabar bad 2 iing kiba dangsah wai ha kane ka iing.
Haduh mynta khlem pat ioh jingtip ei ei ba la don ne em ki nongsah wai hapoh kane ka iing kiba la iap bad mynsaw, hynrei la ioh jingtip ba arngut ki khynnah ba dang jah rngai iwei i khynnah kynthei, ba dang 5 snem karta bad iwei pat i shynrang ba dang 3 snem karta.
La ioh jingtip ruh ba ka kmie jong kine ki arngut ki khyllung, la rah ban shah sumar noh ha hospital na ka daw ka jingshitom iapler.
Ha ka jingiakren bad ki nongthoh khubor na ka liang u bah David Syiemlieh Rangbah Shnong ka Mawprem Mawbah, u la ong ba kumba 6 baje ei ei kane ka jingjia ka la jia bad haduh kumba 4 tylli ki tyndong lyer shet ki la bthei noh.
Shi bynta ruh ka dei ka jingkloi jong ki kali pynlip ding ban pynlip ia ka ding ka ba klang bad lada jia ba ki kali pynlip ding ki slem ban wan ym lah ban tip shuh ka ei ka ban jia ia katei ka iing la bynrap u Rangbah Shnong.
U la ong ruh ba haduh mynta ym pat tip ba kaei ka daw ba pynlong ia kane ka iing ban bthei bad pluh kynsan.
Na ka liang u Rangbah shnong bad Secretary shnong ka Mawprem, ki la ong ba ka sorkar kan peit lem ban shna kham heh ia ki surok ha kine ki jaka, namar ka surok, ka long kaba khim bad ki kali ki ba heh kim lah ban rung sha duh shapoh shnong namar la khim lut.
Ka sorkar kadei ban pyndonkam ruh da ki kali rit ban pynlip ding namar ha Kane ka ja ka ba pluh lada dei ki kali rit ka dang lah ban rung ban pynlip kham kloi shuh shuh ban kan ym jia kano kano ka ba sngewsih la bynrap u bah Eris thabah secretary ka shnong Mawprem.
Kane ka jingjia kam dei shuh ka jingjia kaba nyngkong, hynrei ka jingpluh iing ha kine ki thaiñ ka long na ka por sha ka por, la bynrap u bah Eris Thabah.
Ka Awaken India Movement kaba long ka National Movement jongka Ri India kaba don hapoh ka Jylla Meghalaya hapoh ka jingialam u Samla Banshai Marbaniang uba long u Chairman, ha ka 14 tarik mynta u bnai Kyllalyngkot, yn pynlong ia ka jingialang halor ka “Rynsan U Paidbah" ban pynpaw shai katkum ha kaba iadei bad ka “Unite Meghalaya in the name of Democracy".
Kane ka jingialang kan long hapoh Motphran Parking Lot ka ban sdang naduh kapor 10 baje mynstep.
Ka kynhun AIM kum ka rynsan ban ieng hakhmat jong u paidbah halor ka jinglaitluid, ka pynshai ba katei kamdei ka rynsan shimet jongno jongno ruh hynrei ka hap ban pynkhreh kyrpang kum ki riewpaidbah ban ia mih na ka bynta ban wanrah ia ka jingiatylli katkum ha la kajong ka lawei jongka imlang sahlang kaba kum ka Jaidbynriew kaba im ha kine ki sngi.
Ka jinglaitluid ka shong halor ki ksang kti jong manla iwei pa iwei hapdeng jongngi ki paidbah ba im hala kajong ka Ri ha kaba ngin ieng ban sakhi bad iada ia la kajong ka Ri bad ka Jaidbynriew.
Kum ki briew kiba nang ba tip bad kiba don ka mynsiem ban shakri khamtam na bynta ka lawei jongki longdien mandien, kampher watla ngi long heh ne longrit ne watla ngi don ha kano kano ruh ka kynhun namar haba kut hi ka sngi ngindang hap ban im hala kajong ka Ri.
Ngimdei ban don kano kano ruh ka jingsngewpher haba ieng na ka bynta ban iada khamtam ha kum kane kapor kumba ngi iohi kumba kalong mynta.
Ngi dei ban kletnoh ia ka jingñiew beiñ iwei ia iwei pat bad ymruh ban kynthoh ne wat ban iaroh tang namar ka longrynieng shimet.
Haba ngi kam halade ba ngi dang ieid ia la kajong ka Jaidbynriew ymdei pat ban shu iaroh da kaba shu bynthiew.
Shibun ki Khlawait jongka Jaidbynriew ki la mih paw na ka bynta ka lawei ba khraw, hynrei shano pat kin jah lada ymdon ba lah ban wanrah halor ka Rynsan jong u Paidbah.
U Paidbah u don ka bor bakhraw bad baroh kumba ngi im watla ngi heh ne rit, ngin hap ban kynmaw ba ngin hap ban mih lyngba ka Rynsan U Paidbah.
Ieid ialade bad burom ia kiwei ka long ka bynta ba kongsan ban sakhi.
Lada ngim lah shuh ban sakhi kum ki briew na ka bynta ki longdien jongngi ha kaba kut dei tang ki ummat ban jaw na ka durkhmat ki khun jongngi.
Kipor kiba leitnoh baroh ngi dang sakhi shai ba kitei kiba mih sha la lympung ban iakhun Election ki dei kiba nang ba stad bad ruh ki briew kiba don ka mynsiem ban iarap kum kita ki Riewpawkhmat.
Kitip shai ba hashuwa ba kin leit shapoh ka Assembly kimlah ban iaid lyndet na u paidbah khlem da ioh jingshaniah, hynrei haba phai pat ha kine ki sngi kiba mynta ngi iohi shai ba ka Pisa ka la pynkylla ia u paidbah tang kum ka lad khaii pateng ha kaba kumno ymioh tam watla tip ne ymtip ruh ia ka Aiñ.
Ngim dei ban long kiba shu mynthi tang kum kita ki briew kiban jied iaki bad lada ngi sngewthuh shai ngidei ban tip ruh ia ka lynti na bynta ka jingim ha ka lashai bad la shisngi.
Map lada ngi bakla hynrei jingiatreilang ba markylliang kalong kaba donkam da shisha khlem da donkam ban bakla.
Kletnoh ka sngewheh ka sngewnang bad bud ia ka lynti ban iarap markylliang bad katei baroh kamdei tangban shu lehstad lehnang hynrei haba iohi ba ka jingiatylli para mangi ka la shu kutnoh tang hapoh ki dukan sha bad hapoh ki lynti manla ka sngi pynban ban ieng iada na bynta ka jingpait jingpra ymdon shuh ban wanrah ia ka halor ka Rynsan u Paidbah.
Bunsien ngi la shukut noh tang ban iaid la kajong ka lynti bad ngi shu pynkhreh noh tang ban im hapdeng shimet ymdon shuh ban pyrkhat lem hapdeng para mangi.
Lada ngilong ki briew ba sngewthuh bad shemphang to ngin pyrkhatlang na bynta ki khun ki kti ha ka lashai bad lashisngi.
Ki daw bah ba kongsan halor ka jingwanrah ia katei ka Rynsan, kalong namar ka jingshah tynjuh bor ka Jaidbynriew ha la kijong ki Para Bynriew, Ka jingshah ñiewbeiñ khlem da kheiñdor wat lada dei ban shah pyniap, Ka jingmih bun ki Nonglilam khlem da lah shuh ban wanrah ia ki Nongialam, Ka jingwahrah ia ka Sorkar Synshar Donbor halor jong u paidbah, Ka jingpaw pylleiñ ka bamsap bampong, Ka jingshah pynlong mraw ha kiba bun kiliang bad ruh ka jingialam bakla da u paidbah ia u paidbah.
Shibun bah kiei kiei kiba ngi la sakhi bad ngimlah ruh ban pynbeit tang para mangi lymda khlem da don ka jingiatylli.
Ka Rynsan u paidbah lyngba ka jingkhot kyrpang ka kynhun Awaken India Movement, ngi panmap lada don kano kano ka jingbakla, hynrei “Hapdeng ka Ri Lajong to nginlong kiban ieng iada ympat ban ialam bakla".
Kumta ngi khot ngi iawer ia baroh kum ki riew paidbah, kampher lada dei uba duk ne riewspah ne watla treikam lajong ne kam sorkar ne ha kano ruh ka kynhun sengbhalang kaba phidon ruh kumjuh, namar haba kut hi khatduh kum u paidbah ngidang hap ban iai im katkum ka mon laitluid khlem da lah ban pynbor ne wat ban ialam bakla.
Kampher wat lada dei ban tur na ka ding ne ka snam, lada jingshisha ngi ieng sakhi halor ka hok, para mangi ngin im khlem da donkam ban pynmynsaw.
Kumban shu pynkynmaw, wat la ngimpat lah ban kletnoh naduh ki snem ba la leit noh, katno ngi iam pangnud halor ka jingshah lehbeiñ hapoh ka Sorkar synshar donbor.
Ka jingwan ban iuhroit ia u paidbah lyngba ka Khlam Covid-19, Ka jingkhang lad halor ka kamai kajih, ka jingshah ban beiñ naduh uba rit haduh uba heh, ka jingshah pynhiar dor ka pule puthi bad kiewdor ki marbam mardih bad khamtam ka jingshah kheiñ mraw ha la kijong ki para bynriew jongngi tang namar ban biang ialade ki kloi wat ban die duh noh iangi khlem da siewkylliang namar ka lawei jongka shongsuk shongshngaiñ.
Shano jah ki Khun ka Ri bad balei ka Sorkar ka nud ban ktah wat haduh ki lad iohkam iohjam khamtam ki khun samla jongngi.
Dei lyngba ka Rynsan u Paidbah kaba ngin hap ban ieng iatai bad shongnia lada ngi phai halor ka Synshar Khadar kaba laitluid kaba long ka Hok jong u Paidbah.
Ka rukom ban jied ia ki Nongthaw Aiñ bad ruh ban ieng pyrshah halor ka bamsap bampong jong ki khwan myntoi shimet kiba im hapoh ka Jylla hapdeng kane ka Election ban sa wan.
,,.
Ha kine ki khyndiat bnai ba la dep ngi ioh-i ba la don ka jingjer kyrteng thymmai ia ki katto kane tylli ki surok/lynti syngkien bad ki dong ki shnong hapoh u pud u sam jong ka sor Shillong kiba ka Sorkar ka lah dep pynmih lane pynbna paidbah bad ba lah pynmaw ruh ha ki kot khubor.
Ngam da sngew donkam ban da niew kyrteng hangne ia kito ki kyrteng surok/lynti synkien bad ruh ia ki kyrteng shnong ba la pynkylla thymmai bad buh da ki kyrteng kyntien Khasi, hynrei nga sngewdei bad dap jingkmen ruh haba la leh ia katei ka kam ka ba ai jingkyrmen ia ka lawei jong ka Jaitbynriew jong ngi “ban im ka kyrteng – sah ka nam" bad ban sngew eh rngiew bad sngew skhem ka jinglong trai jong ngi ia la ka jong ka ri bad ban ym shu ia kut jah rngai tang ha ka jingpyrta shla “ha la ri lajong – leh katba mon".
Hynrei kawei ka ba pyndiaw bad pyn-i jem daw/jem rngiew ka long ba ia kawei ka surok bah bna nam hapdeng ka sor Shillong jong ngi ka ba la dep jer dep thoh nam la kham bun snem mynshwa ha ka kyrteng u Syiem nongialeh radbah ba khraw ban iada pynneh ia ka jinglaitlud ka Jaitbynriew Khasi jong ngi (Preservation of the then Freedom) – kata ia ka kyrteng u Syiem ‘Tirot Sing Syiem’ la khein ne leh dew thala bad bym suidniew namar ba ia katei ka surok bah ba la kdew haneng la ju ioh sngew ba wat ma ngi ki trai muluk ruh ngi dang ia smat ban khot da ka kyrteng rim ba la dep pyndam, kata da ka kyrteng G.S Road (Gauwahati-Shillong Road) haduh mynta mynne bad wat ki sign board ruh hajan baroh shi lynter ka surok ioh-i ba dang iai thoh hi “G.S Road" ym “ Tirot Sing Syiem Road".
Haba ka long kumtei ym dei ba ngi shu ialeh kai bad khein dew thala pynpoh dor ia la u jong “U Syiem ba khraw ka nam bad ka kam"?.
Te u khyllah shi sngi lei un khien briew aiu lada ma ngi u paid Khasi – Pnar ngim peit ngor bad phira hi da lade ha kum ki tei ki khep.
